prologus
dum uacat et curis mens non agitatur auaris
     dum lentis animus fluctibus abstrahitur
flores de uernis metrico decerpere pratis
     pollice decreui noster amice tibi
hic portenta tibi miracula somnia scripsi
     scripsi de rebus hic memorabilibus
recte peruerse uersute dicta uel acta
     dixi quae fato contigerint uario
urges ad famam clio quae prima poetam
     adsis principiis ex helicone meis


 de diluuiis
fertur diluuiis demersus quatuor orbis
     aonis illa tibi cognita clio facit
ac primum generale fuit quod perdidit omne
     aer quicquid alit arida gignit humus
solum sub liquidis euasit aquatile limphis
     preter id effugit nil animalis ab his
excedens turres non eripit ardua moles
     fortes titanas terrugenam sobolem
obrutus inmensis fertur callosius undis
     transibat uastum qui peditando salum
essent uicta nouem ticii si uiueret idem
     iugera fluctiuagi pondere diluuii mergeret
herculium moles enormis aquarum
     pontem temptauit ponere qui pelago
denique ter quinis montes cubitis aqua uicit
     prenderat hos quicquid deiciens ab eis
tunc intersticium maris ac caeli fuit unum
     effuso terris omnibus oceano
rupes armeniae bis quatuor eripuere
     arche quos illic fabrica deposuit
discretis effusa locis specialiter audi
     haec tria quae restat scribere diluuia
paene fuit regio praepinguis achaia glebae
     contigui ponti subruta mole graui
illius ogigius regali iure potitus
     infrenabat adhuc arte rudes animos
rex eleusinae fuit idem conditor urbis
     tranquillus placidis inplacidus tumidis
tertius anphion a cicrope rex in athenis
     regia sceptra tenens iura moderna dabat
copia tantarum sub quo fluxit pluuiarum
     perderet ut totos emathiae populos
non hac exortes centauri clade fuere
     etsi iam laphitis marte fero domitis
per iuga parnasi caelsi sublimia montis
     nauibus ascensis diffugiunt aliqui
in quibus imperii cum pirra coniuge frena
     sortitus locuplebs deucalion fuerat
iste reseruatos ab aquis et monte receptos
     clementer fouit in laribus propriis
donec siccatis areret terra fluentis
     illis ex opibus dans alimenta suis
semine de lapidum genus hinc hominum reparatum
     hoc a munifico dicitur artifice
numinis oraclo saxorum grandine iacta
     nascuntur duri protinus inde uiri
uxor femineum simili de semine sexum
     sparsis maternis ossibus instituit
italiam nimii prisco sub tempore nimbi
     uastauere nimis proluuione graui
fulmina seu tonitrus uastumque per aethera murmur
     discors uentorum pugna fragor nemorum
lapsus tectorum metus intolerabilis horum
     undantes amnes interimunt homines
mons appenninus transcendens uertice nubes
     fouit relliquias diluuii modicas
umbria cuius ob id uicinia tota uocatur
     cumque suis mons is uallibus et scopulis
imbribus immunis quod ab his hoc tempore cladis
     solamen multis confugiumque fuit
consule marcello cum collega labeone
     extincto diris potibus annibale
insula uulcani quam uiderat antea nemo
     emersit subito siciliae in pelago
non sine miraclo nostro quae permanet aeuo
     permansurane sit nescio de reliquo
claudius italicae regimen susceperat artis
     priuignus magni caesaris hic fuerat
insula de ponti se fertilis extulit imis
     aequoris haud modicum surripiens spatium
nautis iocundum praetendens hospita portum
     haec inter theram therasiamque iacet
inmenso fuerat quondam circumflua ponto
     insula nunc florens urbs ubi terracina
procedente dehinc aetate recessit abissus
     et cessante freto sicca remansit humus
fitque ferax cereris fuerat quae muricis altrix
     tunc retis curui nunc patiens aratri
creditur italiae prouintia iuncta fuisse
     est seclusa freto quae modo trinacria
nondum squamigeras ibi longa sagena cateruas
     claudebat madidis inlaqueans maculis
non oberat ponti uiolentia dura uianti
     non erat orandum remigis auxilium
nec sorbendo rates mergebat seua caribdis
     scillaue latrabat inguina cincta cane
abscidit aerius qua desinit appenninus
     in mare uis pelagi diuiduos scopulos
instar et extensi teneant cum caetera stagni
     aequor id excurrit more fluens rhodani
hinc etiam multo uix transitur sine damno
     securus nemo permeat hoc ideo
litoris angustus praerupta fauce meatus
     quo magis est artus hinc minus est placidus



 de portentis
seruius a serua sic est genitrice uocatus
     tullius a patris nomine dictus erat
quem puer in cunis dum dormit fiamma coronat
     praelambens teneras nil nocitura comas
quo tanaquil signo mulier notissima uiso 
     antiquae regis uxor erat sterilis 
praedixit puerum regem praesaga futurum
     ipsa dehinc aluit imperiumque dedit
prebuit euentum pugnae uaga fiamma secundum
     uertice quae marci consulis emicuit
quo mox prodigio legiones robore sumpto
     attritae bellis sub ducibus geminis
poenos profligant qui se iam bis superarant
     castraque diuitiis ditia diripiunt
sat apud hesperiam sunt proelia gesta supremam
     dum sunt hispani praesidio tiriis
ferro sunt domiti ueientes urbeque clausi
     nollent romanis cum subici dominis
tandem pertesis uictoribus obsidionis
     tederet clausos uiuere cum miseros
excreuit lacus albanus mirabile dictu
     imber cum nullus auxerit aut fluuius
miserunt delphos quid signet quaerere gnaros
     responsum sacris redditur ex aditis
limpha lacus latos si dispergatur in agros
     confestim ciues posse capi miseros
de clausis uno quaerunt ab aruspice capto
     portendat diri quid sibi limpha lacus
qui responsa dedit dederat quae delius illis
     urbs sparsa limpha diripitur refuga
consul nolano dum silla litaret in agro
     anguis ab altaris margine prosiluit
protinus arreptis sannites occupat armis
     quos gladio caedens uictor ab his rediit
ciuili bello sillae mariique propinquo
     uerba profudit bos consule sulpitio
et carnis lacerae ceciderunt caelitus offae
     quarum praepetibus pars cibus alitibus
pars instrata solo iacuit fetore remoto
     aspectu roseo tempore sed modico
dum seuos rursus mouet urbs romana tumultus
     cum barri puer est uertice natus ibi
sudarunt in sicilia duo scuta cruorem
     picenis ueri nube ruunt lapides
e caelo spicas aiunt cecidisse cruentas
     plurimus et sanguis cum pluuia cecidit
abstulit ancipitem de uagina lupus ensem
     peruigili gallo non sine prodigio
usibus humanis animalia praestita cunctis
     effera diffugiunt auia quaeque petunt
afrorum bello bos protulit ista secundo
      gneus consul erat en tibi roma caue
annibalem contra mandans conuellere signa
     flamminius lapso praecipitatur equo
casum uero ducis metuens exercitus omnis
     orat ne pugnet spernit at ille preces
pugna commissa ceciderunt agmina tota
     consulis hostili qui periit framea
uellet mancinus dum nauim scandere consul
     poenos auspiciis aggrediendo malis
uox sonat ad portum nec protulerit quis apertum
     o mancine mane qui remanet minime
insuper immanis conspectus delitet anguis
     consul congressus hostibus interiit
aduersus parthos properat crassus pharetratos
     sed cui purpureus debuit aut niueus
traditur ornatus tristi nimis omine pullus
     et circa ueteri more ducem soliti
cum clamore fero gressu concurrere promto
     tardi seu muti nunc coeunt cunei
conuellunt aquilas uiolento robore iussas
     fertur in aduersum prima nec ad placitum
committunt acies crassus perit heu pudet omnes
     intereunt alae nobilis ausoniae
obuiat inuictis pompeius caesaris armis
     crebra cadunt turmas fulgura per medias
obscurantur apum sese circa glomerantum
     nubibus horrisonis bellica signa ducis
trallibus orta tuo creuit o uictoria templo
     palma sub hic posita caesarea statua
terruit innumeras noctis fantasma cateruas
     quae fugiunt campis turpiter emathiis
in danaos omnem propedum xerxes agit orbem
     tam mare transmisso ponte superposito
pro pullo leporem pariens equa fudit equino
     caesis agminibus rex rediit trepidus
hic primo claras quam rex deleret athenas
     uertere uult osum dum lacedemonium
caedunt in turpem prandenti uina cruorem
     nec semel hoc aut bis sed ter idem sibi fit
dormit sub diuo puer oppressus mida sonno
     formicae farris ora replent cumulis
dicior hic cunctis fertur uixisse tirannis
     auro ditatus seu uariis opibus
dum iacet in cunis operantur in ore platonis
     lingam signantes nectareum mel apes
petili ligures inuadis marte rebelles
     cui nomen laetus mons erat inmodicus
aggrediens laetum dicis te prendere laetum
     moxque tibi pectus perforat ense ligur
paulus cum persa gesturus principe bella
     a capitolino dum redit alloquio
obuius est natae quae fertur tercia dicta
     haec lacrimans infit persa pater periit
occiderat carus sibi dictus persa catellus
     unde pater certum corripit auspicium
incendi romae dum caelum cernitur igne
     miles peste cadit consul uterque perit
sternit foeda lues tumidos cum plebe quirites
     exul bella gerit seruus in arma ruit
ortus alexandri signis portenditur istis
     non falsos lapides saxea grando pluit
uindicat et magnam nox partem tetra diei
     cinthia fraternos occulerat radios
nubibus allisis flabrorum murmure uasto
     aera per furuum fulgura crebra cadunt
territa concutiunt tonitrus elementa fragosi
     ignes aetherei dissiliendo micant
tellus intremuit lucanos multa cecidit
     spongia quae ferrum prodigiale fuit
asseruit pluuium caelestia uulnera ferrum
     quaesitus sagum doctus aruspicium
crassi militiae lucani magna fuere
     portio quos parthi confodiunt iaculis
mures et ranas pepulisse ferunt abientas
     audacem populum sedibus e patriis
thessalicis statuere lares qui ponere campis
     quod dux cassander dum timet haud uetuit
intrauere lupi tres urbem nocte furentes
     membratimque foro dilaniant medio
semesum quod detulerant e rure cadauer
     ignis de cado moenia corripuit
uastus hiatus agri reclusit caeca caleni
     eructans ignes opido terribiles
fitque dies per tres totidemque perustio noctes
     in cinerem redigens iugera semidecem
consumunt omnes incendia tristia fruges
     cum trunco radix arboris interiit
consul picenis simphronius hostibus instat
     in iactu lapidis constiterant acies
fit terrae magnus uasto cum murmure motus
     arma metu stupidi proiciunt cunei
hinc pugnant animis posito terrore resumptis
     effusus tantus uix cruor est alibi
fontibus e multis fluxit tellureque sanguis
     nubes ceu pluuia lacte rigauit humum
feda tarentinis iuncti carthaginienses
     periuri rupto foedere bella nouant
ferus picenis manauit flumine sanguis
     tusci uiderunt igne rubere polum
tres lunas spatiis a se uidere remotis
     in cado positas ausoniae populi
splendida lux tenebras noctis detersit opacas
     est terrae motu territa clara rhodus
famosus cecidit domuum cum strage colossus
     hister gesatus gallus et arma mouent
androgynum romae submergi iussit aruspex
     in mare praecipitem tristia fata uerens
exsoluisse tamen nil iuuit tale piamen
     inuasit ciues tanta repente lues
ut uispillones uulgo pereunte deessent
     nec qui curarent funera sufficerent
edibus et totis faetente cadauere plenis
     urbi uix aliquis appropiaret homo
quadrimanus quadripes serua puer ortus in urbe est
     membra uiri gestans omnia duplicia
trinacriae uastos uomuit mons ehtna uapores
     prefert quod monstri tristia fata genus
fertur in arboribus genuisse bononia tellus
     fruges agricolis omnigenas stupidis
exoritur bellum seruorum pernitiosum
     extabant quorum milia multa nimis
strauit morborum clades urbem uariorum
     pontifices aiunt uelle deos teathrum
ut uacet obscaenis ibi uulgus mobile ludis
     corpora subitiens cordaque fluxa iocis
censent censores iussis parere deorum
     quos nasica grauis gnauiter increpuit
dicens uirtuti perpendite nil inimicum
     sicut desidiam luxuriamque fore
hec duo lusus alit qui martia corda resoluit
     lusibus et bellis non simul aptus eris
uerbis nasicae fauit plebs nobilitasque
     cessit commentum futile pontificum
at tamen astuti deceptio praeualet hostis
     rapto nasica construitur theatrum
emicat a borea glomus ignis solis in ortu
     inmensus caeli quem fragor insequitur
urbs edat ut calidos dum frangit aretina panes
     fluxit uulneribus sanguis ut e patulis
perque dies septem testarum fragmine mixto
     terram dilapidans grando ruit lapidum
aureus ac caelo globus ad terram cadit ingens
     obfuscat solem sidera mox repetens
spe libertatis drusus miscere latinos
     bella monet marsus marrucinusque fauet
picens uestinus pelignus pronus obaudit
     sannitis grauior prouocat aeneidas
lucani gaium ferro perimunt sibi missum
     post hunc romulidas urbe sua positos
sannitem fugit caesar gneium superauit
     picens at marsus rutilium secuit
agmine deletus cum toto caepio consul
     acri uestino terga premente cadit
hinc marius caesar cato gneius silla subactis
     omnibus his urbem laetificant trepidam
lugubris exuitur saga nam toga sumitur alba
     clauatae domitis his redeunt tunicae
exoriuntur tres in caeli culmine soles
     compingunt unum qui coeundo globum
romulidae coniectari quid res ea magni
     signet dum nequeunt stant animis stupidi
quorum cepta trium dominatio dura uirorum
     multos proscripsit exicioque dedit
augustus lepidus nec non antonius huius
     trini consortes imperii fuerant
exilio lepidus perit alter cuspide fossus
     uindicat augustus orbis ab his sibi ius
a caligis gaius qui cognomen sibi sumpsit
     pessimus et foedis implicitus uiciis
merebat sua prodigiis quod tempora nullis
     nulla clade quati cerneret horribili
iratus toti cuius latissima genti
     imperio molli sceptra tenebat ait
o utinam populus ceruicem ferret hic unam
     uno decidi uulnere quae poterat
mixtim cum pluuia de caelo fluxit atrebas
     lana semel ueri uelleris et niuei
gallia magna tremit quam dardanius quatit hostis
     aduena qui sedes legit in hac habiles
hunorum pulcram truculentus rex aquileiam
     annis obsedit attila paene tribus
iamque fatigatis exercitibus famis estus
     brumae frigentis atque labore sitis
inuictos nec posse capi miles fore muros
     proclamat ciues robore praeualidos
tedia tantorum se ferre nequire laborum
     imbres aesuriem cauma nothosque niuem
accidit interea quod multa ciconia tota
     e nidis pullos ferret ab urbe suos
haec ubi rex uidit miles piger aspice dixit
     urbem posse capi perfuga signat auis
atterat en aries crebris assultibus arces
     tela manu miles arripe uoce tona
concrepet in totis murmur resonabile castris
     cornicinum scalis moenia scande pedes
hostes a muris iactis arcete sagittis
     audax traiectus quisque ruat iaculis
regis mandatis parens exercitus omnis
     longa iam fessos obsidione capit
garrula cadmeis sua progne condere tectis
     tecta fugit quamuis multa frequentet auis
nec praepes rostro perstringit methus adunco
     tereus aut curuis unguibus inde fugat
sed miserae thebae crebro quatiuntur ab hoste
     unde frequenter eas deuorat ignis edax




 de sompniis
sunt somnii speties insonnia sonnia uisum
     uisio seu oraclum sed duo friuola sunt
de tribus hic uerbum spernas insomnia uisum
     non ea discerno sed tibi mixta nano
augustus campis acies in bella philippis
     educens morbo corripitur ualido
effigies castae medico conspecta mineruae
     illo cum castris esse die uetuit
credulus augustus lectica fertur in arma
     brutus castra rapit hinc ubi caesar abit
ante diem mortis coniux calpurnia uidit
     crebris confossum uulneribus dominum
ipsa suspectum monuit ne luce senatum
     caesar adire uelit sed retinere nequit
qui quia matronae despexit uerba modestae
     incurrit dirum flebilis exitium
cassius ad doctas parmensis fugit athenas
     dum timet augustum iure sibi rigidum
hic ubi suspenso dat membra pauentia somno
     adsistit tristi foeda figura sibi
aspicit aethiopem uultus horrore minacem
     dum quaerit quis sit sum caco demon ait
territus ille suos inclamitat adfore seruos
     quaerit utrum laruam prospitiant stigiam
illi praeter se nullum testantur adesse
     cassius obdormit squalida forma redit
sensit iacturam praetendere demonis umbram
     caesaris offensi quem grauis ira tulit
annibal hesperiae deuastans oppida magnae
     ab ioue se fortem dixit habere ducem
nam cubat in stratis dum sollicitudine tristis
     forma sublimis adstat ei iuuenis
qui monet obtutus huc ne diuertat et illuc
     ille facit uetitum mos habet hoc hominum 
obuersans uultum tollentem colla chelidrum
     conspicit immanem cernere terribilem
ore uomens ignem ferus hic et sulphuris amnem
     igni succendit robora uentre terit
aeris hunc fremitus fragor et tonitrus comitantur
     stat super hos motus annibal attonitus
dux infit lacii clades intellige magni
     caetera tu fatis lingue fauens tacitis
dextra cassandri sese uita spoliari
     rex macedo uidit non tamen intuiti
quem post pauca uidet dum tempora personat hic es
     a quo me uidi dormio dum perimi
uino permixtum regi dedit ille uenenum
     orbis et excidium tersit et exicium
fessus dum fessam religaret litore proram
     repperit exanimem simonides hominem
fossa texit humo rediturus sole renato
     nocte soporato cui tumulatus homo
ne pupim soluas quia lux uentura procellas
     excitat ingentes subruitura rates
uisum certa fides sequitur pereunt quia naues
     quae se suspecto crediderant pelago
ille metro celebri tumulum commendat amici
     seruat ab horrendo se quia naufragio
hic in thessalia dum degeret hospite scopa
     urbis cannonae menibus exiguae
nuntiat ad portam iuuenes adsistere quidam
     illos uelle sibi praetereundo loqui
exilit ergo foras currit lustrando plateas
     repperit ut nullum credidit esse dolum
uenit ad ospitium cecidisse solo tenus ipsum
     conspicit heu scopas hospes et ipse perit
namque ruens paries conuiuas enecat omnes
     ereptum gemino se stupet ille malo
croesus atyn natum ferro uidet esse necandum
     credulus oracli luget inobs animi
submouet armorum genus omne iubetque solutum
     secura solis urbe uacare iocis
uastus aper lati sata demum uastat olimpi
     sternens agrestes dente ferox homines
aduersus nudum mittatur atys rogat aprum
     delegit comites tutor et ipse placet
ferre plagas spernunt uenablis denique fidunt
     armatur seuis sola manus iaculis
frendit aper densa iuuenum uallante corona
     dentes exacuit calcibus arua terit
insistunt telis pars irrita pars rata sedit
     errat tutoris hasta feritur atys
somniat urinam fluxisse suam per opimam
     eius sceptra tenens astiages asiam
nasci de nata regem timet haec sibi sola
     inuidus obscuro quam dat habere uiro
somniat et uitem natae partem genitalem
     fundere quae regnum protegat omne suum
nascitur hinc cirus uultu puer ille decorus
     quem iubet exponi uulturibusque dari
ut uidit puerum cui traditur esse uenustum
     contempsit dirum principis imperium
fert in contiguam sed nemine iudice siluam
     primo faeta canis inde subulca aluit
qui mox ut creuit de persis castra coegit
     regem se fecit astiagem pepulit
adstat secretis illustris himera supernis
     perlustrat totum mira uidendo polum
ordine nam diuos cernit residere supremos
     quae cui sit uirtus gloria sella decus
pone iouis solium uidet haec quendam religatum
     hanc qui deduxit talia uerba dedit
hic labor hesperiae regionis fiamma sicanae
     perder commissam qui sibi siciliam
interea dirus dionisius ille tirannus
     fato crudeli praeficitur siculis
dumque salutandum populus concurrit ad ipsum
     personat intuito fortis himera uiro
hunc sub sede iouis uinctum loris ego uidi
     clades trinacriae pestis hic ausoniae
hic non aerubuit ipsis illudere diuis
     templa prophanauit et sacra uasa tulit
uelabat dictis sua facta nefanda facetis
     ut ridere uelis protinus audieris
locris ditatum meruit proserpina phanum
     hoc spoliat raptis ditibus exuuiis
nauigat hinc uelis usus pro uelle secundis
     proclamans socii nonne uidetis ait
sacrilegis placidos dederint quod numina choros
     forsan non aderant dum sua sustulimus
adest uero ioui detraxit ponderis ampli
     auri fasce grauem hiero tuam clamidem
iniecitque leuem mollis lanae sibi uestem
     mulcibero dixit haec magis apta ioui
solibus hibernis est aurea frigida uestis
     solibus estiuis est nimis illa grauis
solibus hibernis est feruida lanea uestis
     solibus aestiuis est satis illa leuis
abstulit insignem gemmis auroque rigentem
     asclepio barbam prosequiturque iocans
cur pater inberbis barbatus filius inquit
     num pater asclepii magnus apollo fuit
scilicet horrebit natus setis patre leui
     intonsura meo non bona iuditio
argento mensas auroue rubro fabricatas
     sustulit a templis et sibi comminuit
quis erat inscriptum diuorum uasa bonorum
     dicens illorum se bonitate frui
palmas et pateras auri rutilasque coronas
     gestabant tensa quae simulacra manu
diripuit stultum fare dicens atque prophanum
     quae dii praetendunt sumere nolle bona
quando siracusas carthaginiensis amilcar
     milite claudebat uox sibi nocte sonat
ecce siracusis hodie coenare ualebis
     feruet laeticia dux uelut urbe data
tota siracusiis aduersa ferocibus afris
     trinacriae pubes praesidio fuerat
afros seditio dirimit pubemque sicanam
     hic animat clausos turbo siracusios
agmina nam totis mox erumpentia portis
     hostes concidunt castraque diripiunt
dux capitur coenam sumpturus in urbe perosam
     quam se iocundam crediderat capere
archadiae iuuenes megarum sero uenientes
     alter consuetum tendit ad hospitium
unum iam tetra meritoria nocte taberna
     excipit hunc caupo perfidus interimit
qui sotio uisus petit ut sibi subueniatur
     ille celer surgit per tenebrasque ruit
at se deludi reputans et imagine falli
     ambiguus proprium uertit ad hospitium
et dum membra thoro locat ecce sodalis imago
     infit uel functo da requiem sotio
effert carpento muris mea uiscera caupo
     quae uafer inmundo celat operta fimo
ille stupens properat defuncti corpus honorat
     multatur caupo supplicio merito



 de miraculis
lusus demonicos miracla uocat uetus error
     quis lusit miseras daemon atrox animas
romam tusclanus tendebat mamilius dux
     obuius it consul nomine postumius
hii sua castra lacum iuxta posuere regillum
     huc aties coeunt armaque corripiunt
fratres ledei romanis auxiliati
     mamilium sternunt eius et obsequium
idem iuturna sunt uisi corpora limpha
     sudoremque suum tergere cornipedum
uatinium bini noctu comitantur ephebi
     quos niueos niueus fert sonipes geminus
dicunt hii paulum persam caepisse tirannum
     credere sed renuit curia cui retulit
tempus post modicum cognouit uera locutum
     contulit oracli praemia digna sibi
annis romanus populus tribus aspera passus
     urbem dum pestis perderet usque grauis
iussit legatum cum paucis ire gulinum
     qui sibi peonium deferat asclepium
nauim conscendunt epidauria litora prendunt
     quos ciues laetis excipiunt animis
asclepio magni stabant ibi limina templi
     orant romani quem sibi contribui
anguis in asclepii uice seruabat sacra templi
     is se licturum presciit hoc aditum
denique dilectas urbis lustrare plateas
     conspectus triduo pectore sed placido
legati caelsam conscendit sponte carinam
     quoque gulinus eo constitit ille loco
implent aequorei uolitantia carbasa uenti
     his portus ancii contigit acta ratis
asclepio sub qua fuit aedes urbe dicata
     huius uestibulo palma fuit patulo
et quam prolapsus mansit tribus ille diebus
     praelibans epulum quod fit ei liquidum
ingens legatum metus arripit inde gulinum
     in sibi sacrato uelle manere loco
ad pupim triduo blandus redit ille peracto
     et sese nota parte ratis glomerat
ingressi celerem uelis remisque triremem
     ad litus tiberis applicuere breui
hinc celer a naui tranauit qua sibi magni
     atria nunc phani fluminis in medio
iam furi ueiis dannoso marte subactis
     iunonis pulcram ferre iubes statuam
quam de militibus ludens interrogat unus
     romam deferri dic dea necne uelis
respondet romam se iuno libenter ituram
     mirati lingam subripiunt statuam
fertur fortunae simulacrum uerba dedisse
     quae qui nouerunt ista fuisse ferunt
iustae uidistis matronae meque dicastis
     ipsa dicata fuit tempore quo statua
tarquinio iuncti pugnant constanter etrusci
     ueientes armis auxiliantur eis
cum iam romani praeberent terga fugandi
     tirrenos nimius corripit ecce metus
uox e uicina sonuit ueluti tuba silua
     istic romanus uictor erit populus
uno plus uicti gladio caedentur etrusci
     ista recensitis clara fuere uiris
urbem thurinam lucani prendere certant
     permixti breti mente furunt parili
hanc cum fabricius cupiat defendere consul 
     formidat temere proelia conserere
apparet formae iuuenis pulcherrimus amplae
     fulua caput pennis cassis habet geminis
uidit ut attonitos et marti se dare tardos
     hortatur multis romulidas monitis
protinus admotis clamans hostilia scalis
     castra celer scandit ipsaque diripuit
acriter aduersas uidet ut pugnare cateruas
     obuiat obiecto feruidus his clipeo
sic uirtute sua romanis uincere praestat
     hostes prosternit et dare terga facit
pugna perfecta parat hunc donare corona
     consul nec ualuit nosse quis hic fuerit
cassius in campis miscet dum bella philippis
     iam reus existens sanguine caesareo
perdere procerum se contra cernit ephebum
     qui sublimis equo subuehitur uegeto
aureus armorum facit hunc nitor esse decorum
     pulcra sibi faties sceptra decens speties
arduus hic uastam quatiendo fortiter hastam
     terret eum dicto terret eum iaculo
occidisse parum cassi diuum tibi gaium
     cassius ac bello territus exit eo
mortuus acilius medico testante putatur
     cui pater inmodicas apparat exequias
traditus ergo rogo comburi more sueto
     exclamat flammam sensit ut igniuomam
sed tandem quia summa pirae uis lambere flammae
     ceperat haec uiuum concremat acilium
binos quinque dies caesus caesos iacet inter
     pamphilus extruitur maximus inde rogus
nat geminus donec rogus ipse paratur
      pariter praeteriere dies
panphilus ergo pirae praeponitur aedificatae
     ignis ut hunc tetigit protinus exiluit
mira dehinc loquitur quae se uidisse fatetur
     est horum testis ipse plato celebris
uir quidam magnis habitabat magnus athenis
     cui fuit ars omnis libera nota satis
culmine de tecti cecidit lapis in caput illi
     quem reuocat diro peon ab exitio
perdidit hic omnem scripturae funditus artem
     caetera perdurant ut prius ingenia
uxor nitimeris casu miserabile uidit
     natam cum nato se maculare suo
horrenti facinus fandi mox excidit usus
     indignatio quae clauserit ora uide
at miseri nati sua dedunt corpora morti
     preque pudore truci se perimunt laqueo
echaecles samius genitricis ab ubere mutus
     athletae meruit praemia proposita
praemia cum titulo sibi dum plebs inficiatur
     indignans subita uoce reposcit ea
effertur genitrix edat hanc ut fiamma uoratrix
     gorgias gelido labitur ex utero
reddens uagitum remoratur uoce feretrum
     funeris et gerulos efficit attonitos
hic prius aelatus quam sit de matre creatus
     postea uir fortis et probus enituit
iason phedreus uomica quatiente grauatus
     a zelante uiro percutitur gladio
uulnera curato uomicam nec denuo passo
     hostis ei tribuit quod medicina nequit
it lusus causa delphos daphanita sophista
     tempnens fatidicum mente rebelle sacrum
possessurus equum sit utrum quia non habet ullum
     quaerit ab ambiguis certa petens aditis
urgenti misero respondet caecus apollo
     tandem quo dabitur praecipiteris equus
securus rediit spernens oracula phebi
     attalus hunc caepit rex probus ille fuit
absens saepe iocis hunc irritarat amaris
     quem rex e scopulo nomine iecit equo
premunit phebus uigili quo mente philippus
     uitet quadrigam ceu sibi mortiferam
mox rex per totum currus disiungere regnum
     praecipit et dictum sic timet usque locum
at gladius sculptam capulo tulit ille quadrigam
     audax quo regem pausanias perimit
prusiae nato simili de nomine dicto
     qui rex bithiniae praefuit in populo
os superis solidum pro dentibus extitit unum
     sed non infirmum non inhonorificum
natae belligeri driapetinae mitridatis
     turpis sed duplex dentis erat series
cernebat quidam carthagine de lilibeo
     egressas naues et numerum scopulo
rus prope ianiculum tibi petili fuit amplum
     exercens unco sedulus hoc aratro
uomeris archellas praeduro dente reuelas
     una numae membris altera plena libris
at septem grece scripti septemque latine
     mores pontifici iuraque dant lacii
greci perfectae constant de iure sophiae
     quique canunt spurcis obuia uerba sacris
quos uelut hostiles disperdunt igne cremantes
     dannabant aras hii qui demonicas
miseni cor aristomenis scrutantur athenis
     extincti nimiam pectoris ob uafriam
multotiens captus sed calliditate relapsus
     haud stringi uinclis ne fugeret ualuit
ergo cor exectum deprendunt esse pilosum
     lubrica naturae iure stupent uariae
febris in antipatro semel atra furebat in anno
     in natale suo quo perit ille die
ille polistratus sophus ippoclidesque feruntur
     bini progeniti mente fuisse pari
foedere coniuncti pulcro senuere sub aeuo
     quos haeaedem magnos erudiere scholae
preceptor spurcus fuit unus eis epicurus
     abstulit ad manes funeris una dies
haec natura tui sunt dona potentia iuris
     tu das dictannum nosse salutiferum
ceruo uiuaci ceu fida parens animali
     spicula pastus eo uirus et ut superet
in cestilania cum sit maris insula larga
     compescunt zefiris saepe sitim pecora
in terris macetum penes agrum dico calenum
     ebrius ut uino fonte refectus eris
flumen apud bagradam poenorum quod rigat area
     serpens enormis corporis eminuit
consulis atilii legiones ille fugauit
     arcens a dicto ne biberent fluuio
squamis protectus telorum spreuerat ictus
     immotus perstat turris ut aut scopulus
quem balistarum condenso turbine uictum
     perdunt amissis pluribus ex sociis
intulit horrorem quam carthago patiorem
     polluit et multas amne cruoris aquas
ter bis uicenos habuisse pedes titus auctor
     romam delatum non tacuit corium



prologus
disseris antiquis de patrum musa statutis
     de ducis imperio militis obsequio
quaeque triumphandi seu sobrietas dominandi
     quamque seuera fuit regula iuditii
quanta magistratus maiestas quanta senatus
     prosequeris metrico musa iocosa stilo
hic tuus euterpe fuerit labor ista referre
     parnasi lictis huc properato iugis
quae bene delectas si carmina digna ministras
     carmina si caedro digna locutus ero



 de regnorum principiis
nemrohy qui primus surrexit in orbe tirannus
     mox post diluuium corripit imperium
inclita principium regni babilon fuit huius
     quae babel a turri sic uocitata fuit
quamque giganteus limpha cessante popellus
     erexit sperans prendere caelsa poli
post multum tempus cincxisse semiramis urbem
     muris coctilibus hanc mulier legitur
nam pro caemento compacta bitumine turris
     non habuit lapides urbs neque sed lateres
at rex qui paleis septenis pascitur annis
     ampliat ex multis orbis eam spoliis
assirios primus praesumpsit subdere belus
     isti successit ninus eo genitus
urbem fundauit proprio de nomine rex hic
     paene sibi totam subitiens asiam
regnat eo telo pereunte semiramis uxor
     fines illa sui duplicat imperii
aethiopes superans acies eduxit in indos
     quos et alexander bachus et obtinuit
ultimus assiriis regnauit sardanapalus
     femineum mollis suscipiens habitum
pregnantem fusum lanarum pensa trahendo
     inter scorta rotat extenuatque colum
horruit hoc uiso medis praefectus ab ipso
     in medos caeso sceptra refert fatuo
donec astiages post saecula longa praeesset
     regnarunt maedi quem pronepos pepulit
ac sae regnant hoc tempus adusque
     tunc regum nullus ius habuit populus
bactria se regi primum subicit zoroastri
     artis adinuentor extitit hic magicae
summus et astrologus uictum certamine ninus
     quem rex in bello transadigit gladio
egiolee tibi plebes subdis sicionis
     pars tua dicta fuit egialea prius
fertur ab indigenis peloponensis modo dici
     olim grecorum nobile praesidium
protinus uesozes non absque tirannide fasces
     corripit aegipti bile tumens animi
qui fera bella scithis indixit corde rapaci
     missis parendi qui sibi iura darent
respondere scithae stolidum regem nimis esse
     qui locuplebs inopi bella paret populo
si uincat nullum sibi norit crescere lucrum
     postremo uinci plurima dampna fore
claudit uesozes dictis ueracibus aures
     aggressusque scithas uictus ab his refugit
qui desolatas sternentes rege cateruas
     ne perdant totas arcet eos fluuius
pacificus imis rex imperat inachus argis
     in uitulam iuno mutat eo genitam
isis ab aegipto dea creditur haec fuit io
     inacus at genitor nomina dat fluuio
iste phoroneum genuit qui primus in orbe
     leges constituit iuditiumque dedit
eli rex apis succedens regnat in argis
     quem coluit nilus ille serapis is est
cres iouis altricis cretae diademata sumpsit
     qui nomen genti contulit et patriae
uulgat curetum quem fama uolatilis unum
     a quibus absconsus iupiter ipse fuit
ergo saturnus regnauit rex ibi primus
     craeta sed a cretis nomine dicta fuit
sumpsit adhuc mustis regimen cecrops in athenis
     lucos iste ioui delubraque statuit
primus liba dedit simulacra prius fabricauit
     athlas perfectus tunc erat astrologus
hinc humeris caelum tollit fraterque prometheus
     plasmat ob hoc homines quod fatiat dociles
rex cadmus thebas fundauit seditiosas
     surgit dente sato mox galeata seges
hic animo sollers elementa figurat achiua
     donec europam repperiat profugus
moenibus aduoluit thebanis grandia saxa
     anphion mulcens haec eadem cithara
hinc liber iouis et semeles celeberrima proles
     uir fuit hinc matris uitricus atque suus
aegipti thebae centum portas habuere
     niliacis prius haeae iura dabant populis
cadmo triptolemus perpenditur esse coeuus
     subuectus longis per mare qui ratibus
farris dona fame confectis urbibus amplo
     munere distribuit gretia quem retulit
pennatis ideo tranasse per aethra chelidris
     hidris pennatis assimilando ratem
rege molossorum proserpina fertur ab horco
     rapta  canis magnus cerberus huius erat 
pyrithous sibi cum fido comes affuit horco
     deuorat inmanis belua pyrithoum
theseus oranti dum subsidio cupit esse
     suffocabat et hunc cerberus ore truci
herculis auxilio seruatur ab ore canino
     artatur uinclis cerberus herculeis
est abhinc tetro theseus reuocatus ab horco
     cerberus et tractus uiribus herculeis
helle cum frixo seuam fugiendo nouercam
     euadunt pupi praefuit huic aries
fingitur hinc frixus ueruece per aequora uectus
     sic europa ratis gnosia quam rapuit
hac insigne tulit sublimi uertice taurum
     bellorofontis equus nauis et ipse fuit
hic helena claris tradebat iura micenis
     qui persas superans nomen eis posuit
cretensis taurus minois nomine dictus
     eius praeceptor arte palestra fuit
qui crudelis ea cunctos superabat in arte
     ulnarum miris nexibus implicitos
androgeum fede perimit plebs palladis urbis
     patria quem clarum cretica progenuit
cretae rex istos causa necis eius ephebos
     ad poenam minos exigit a patribus
quos conluctari praeceptori iubet ipsi
     uictos crudeli subicit ille neci
theseus a patriis tandem directus athenis
     minois taurum uincit in arte pales
perfracto cerebro uersutum mittit auerno
     conciues pueros eripit exitio
primus in haebreis aliquot saul imperat annis
     qui probus factus demone corripitur
nobilis hinc sceptrum consurgit dauidis almum
     illius est heres pacificus lamuel
diuisere tribus sibi iheroboam roboamque
     unus enim denas alter habetque duas
dum iherosolimis iohatam dum regnat
     athenis eschilus est annus primus olimpiadis
regalis stirpis iuuenes scithicae regionis
     expulsi patria seditione sua
in themisceriis plinus scolopeius agris
     consedere manu cum iuuenum ualida
amnis thermodon rigat haec piscosior arua
     ergo scithae bello finitimos agitant
deleuere mares glomerati qui simul omnes
     uxores quorum seruitium renuunt
et tamquam stigia se praecipitante megera
     sexum proiciunt armaque corripiunt
namque maritorum caesores strage suorum
     disperdunt misera diripiuntque bona
stirpe satas statuunt reginas ex generosa
     lanpheto marsepiam quae spoliant asiam
europam subigunt de germine prodiit harum
     antiope cuius amphitrioniades
presentare suo compellitur arma tiranno
     ex grecis turmas deligit huic ualidas
fabricat et celeres implet quas milite naues
     opprimit incautas pacis amore pigras
theseus ippoliten hercles rapuit menalippen
     hancque datis armis antiope redimit
tela pharetratae persensit pentesileae
     et simois fluuius sanguine purpureus
argolicae turmae senserunt fortis amazon
     iliaco fudit puluere quas iaculis
solaque pelidis calido de sanguine tingi
     huius sceptrigerae lancea digna fuit
uindicat aeneas regni sibi iura latini
     euersa profugus adueniens frigia
antea sed plures tenuisse ferunt ea reges
     de quibus et ianus faunus et ipse socer
ascanius patri rapto successit et illi
     longo regalis ordine progenies
romulus atque remus subeunt mauortia proles
     quos lupa nutriuit siluia quos peperit
hii patruo pulso regno potiuntur et ambo
     romam fundarunt tincta cruore remi est
romulus in denis perfecit mensibus annum
     adiecit binos quis numa ponpilius
februus his bifronsque dedere uocabula ianus
     anni principium quos fore constituit
defuerat quadras adiecit postea caesar
     anno quo quarto conditur una dies
cessant tarquinio reges peccante superbo
     roma dehinc binis consulibus regitur
uincula taureas fustesque metalla cathenas
     carceris hic claustrum repperit exilia
suscipit augustus regni moderamina solus
     insistit totus quod fieri populus
subiugat antoni qui te cum coniuge cara
     cum qua te tradis fortiter ipse neci
coniugis ille suum natos praecedere currum
     iussit luna fuit sol quoque nomen eis
 em hinc omnem sibi paene sagaciter orbem
     armis inuictus legibus et placidus
naso thomitana positus defungitur urbe
     huius erat longi quae locus exilii
insignire suum iubet hoc elego maro bustum
     mantua me genuit parthenope sepelit
subriguit liricus romae bustum sibi flaccus
     non fons bandusius non habet hunc breue rus
orbis subrigitur centum septemque colossus
     sublimis pedibus huic erat alta domus
plurima post captae carthago secula troiae
     surgit carthagus zorus et hanc statuunt
contendunt quidam didone iubente locatam
     sed post aeneam tempore non modico
hipparcum perimunt in palladis urbe tirannum
     fortis aristigion armodiusque sagax
conscia lena fuit illis ambobus amica
     torquetur flagris indicet ut sotios
morsibus illa suam lacerat fidissima lingam
     quae postquam periit questio quassa fuit
euristeus sparthae residet dum rex animosae
     fidon mensuram pondus et instituit
foedat rex omnem macedo bellis orientem
     discipulus magni magnus aristotelis
natus nectanabo contenditur hic fore falso
     nam magus ille fuit carus olimpiadi
rex penetrans indos ubi solis erat subit arbor
     arbor germanae consulit has geminas
quae responsa dabant utriusque in sideris ortu
     haeae praedixerunt quaeque futura sibi
indum iam regem superarat sorte duelli
     magnus habebat rex quinque porus cubitos
cuspide qui fossus dum uictum se profitetur
     uitam cum regno donat ei macedo
aedibus auratis quem suscipiens et eburnis
     obtulit inmensas rex porus ipse gazas
in cuius tectis dependens aurea uitis
     gestabat gemmis ex rutilis acinos
quippe ferax cari lapidis fuluique metalli
     exuperat reliquas india magna plagas
excussere iugum ceruice sua uiolentum
     quodque diu parthi pertulerant macetum
arsacis effrenas horum frenabat habenas
     a quo censitos credimus arsacidas
francorum primo fuit ortus rex pharamundo
     clodio qui troia prodierant profugi
transfretat hic rheni cum tota gente fluenta
     gallorum fines turbidus ingrediens
depopulatur agros munitas diruit urbes
     romanos gallis qui praeerant perimit
belgica uirtuti francorum gallia caedit
     trans rhenum sedem constituere sibi
multis hinc caesis semota per oppida fusi
     subiunxere suo gallica sceptra iugo
uidit ut italicum iam tunc marcescere regnum
     huius id augmentum percipit interitu
francis occasus fit subiectus prope totus
     scandit romanum karolus imperium
strauerat immanem cubitali fuste leonem
     huius pipinus rexque paterque pius



     
 propago clarissima tempore longo
      eius partum possidet imperium
 saxonicum de stipite pullulat ortum
     prosternit multa quod sibi barbariem
tulus ex ima ueluti radice profectus
     tem creuit ubi sterilem
 saxonicum francorum nobile regnum
     a plurima regna tulit
 praeclare floruit annis
      aequo iure regens populos
 statuit burgundio regem
      sibi generis plebs ea saxonici
 lapso guntrannus tempore multo
      pacificus praeficitur populo




iste molossorum petiit sumpto grege saltum
     prompta clientelae turba suae sequitur
dumque fit indago quaquamuersum cane sparso
     occurrat si quod forte fugax animai
uestigant alii dum deuia lustra ferarum
     ille soporatur unius in gremio
regis ab ore uidet famulus prodire minusclum
     reptile percursat litus id exigui
praeterlabentis fluuii transire laborans
     uagina gladium detrahit ille suum
quem fluuii ripas caute posuit super ambas
     transmeat in partem reptile contiguam
ingrediensque specum montis paulumque moratum
     per pontem rediit regis et os subiit
rex experrectus famulum sic fertur adorsus
     grandia quae uidi somnia pando tibi
ferreus ingentem pons stratus erat super amnem
     transiui montis antra caui subii
argenti cumulos auri defossa talenta
     adsum regressus milia contuitus
ille refert regi quae consona uiderit illi
     rex montem peciit fossa metalla tulit
post haec a ducibus regitur burgundia claris
     regum francorum semine progenitis
narses infestis sibi iustino sophiaque
     infudit guinilos dum timet italiae
albois his praeerat uillas hic et oppida uastat
     innumeri fretus barbarie populi
ausoniae gladius cultores deuorat eius
     ciues euersis urbibus interimit
omnia crudeli tandem subdit dicioni
     agros militibus distribuens propriis
obtinuit post hunc sceptrum cunipertus auitum
     ciuibus iratus iste duobus erat
de quorum dum tractaret nece cum sibi fido
     musca sed ex magnis astitit una sibi
qui cultri mucrone pedem quem forte tenebat
     muscae praecidit fugit at illa uolans
porro uiris rex mandarat quos ense feriri
     dum tererent medium nil metuendo forum
his ignotus homo mox occurrit pede caeso
     intulit ille sibi num fugitis miseri
forsan nescitis quia uos hodie iugulari
     rex uester iussit et bona uestra rapi
auditis fugiunt his ad sacra protinus urbis
     cum grausone simul aldo mori ueritus
rex ubi cognouit iubet assessor suus adsit
     quaerit secretum prodideritne suum
qui iurat nulli se propalasse nec extra
     aulam post regis uerba tulisse pedem
rex stupet atque uiris mandat cur templa petissent
     quaerit consilium quis sibi prodiderit
donat eis uitam si qui fuerit sibi prodant
     occurrit nobis qui retulere modo
curtatus media pede uir lacrimando platea
     affuerat iussi dum sumus ille mori
demona non muscam deturpatum pede caeso
     rex animaduertit haec retulisse sibi
eripiunt guinilis post haec moderamina regni
     francorum reges nunc ea saxo tenet
orbis in extremo positos delere britannos
     illis uicini dum satagunt populi
orant anglorum suffragari sibi coetum
     anglus adest saxo milite cum ualido
discessit pictus bis ab hoc certamine uictus
     saxo grauis rediit in propria spoliis
perfidus esse solum quia fertile uiderat horum
     inuadit rediens et perimit sotios
suffugiunt pauci sedes mutare coacti
     gallica litora qui praeripuere sibi
britone depulso rura britannica saxo
     uindicat et regem pace data statuit
anglia nunc primo quae dicta britannia fertur
     insula normannus cuius habet modo ius
reges galliciae probat ingens robur habere
     inmunis gladio gallia barbarico
denique pro muro sunt illi tempore toto
     illi bella gerunt hanc habet alta quies
soluunt hispani sibi iussa tributa subacti
     et si barbaries extera fructificet
sceptriger hanc ualidis an defensus domat armis
     submittit gentes africa terra truces
audito tantum formides nomine quarum
     uox est terribilis sibilus ut colubri




 de institutis antiquis
uir recubare thoro coram residere marito
     dum prandent sella nupta fuit solita
sic sculptum priscis donec stabant ea templis
     olim deletus mos hic abest domibus
quae mulier primo fuerat contenta marito
     laudum praeclaro digna fuit titulo
at quae coniugiis properabat se dare multis
     digna fuit macula sed quasi legitima
romae discidium non intercesserat ullum
     illud carbili non bene primus agis
annis quindecies denis sed ab urbe uolutis
     uxorem dicens esse tuam sterilem
unde redargutus temptas adducere rursus
     quae quia pollueris coniugium renuit
uinum femineus uitabat tangere sexus
     nam uenerem bachus prouocat uberius
purpura cum gemmis aurumque remittitur illis
     addatur formae quo decor exiguae
iurgia si fuerant aedem uir et uxor adibant
     reddiderat claram quam uiriplaca suam
hac utrique suas promentes ore querelas
     ibant pacatis ad sua mox animis
praebebant ueteres conuiuia grandia patres
     affines soli quis aderant epulis
si quid in hos tristis discors agitabat erinis
     hoc genius lenis conciliabat ibi
quanta senum circa iuuenes uigilantia quanta
     sedulitas iuuenum quod fuerit studium
his parere nimis prolixum duco referre
     quos ac si proprios excoluere patres
namque senatores comitabantur gradientes
     ad capitolini munia consilii
sed fas admitti quia non erat a foris illi
     ualuis adfixi stare diu soliti
sperabant illos iam sero domum redituros
     inferrent altis aedibus ut reduces
intererant cenis inpubes quando uocati
     esset sessurus ne quis ibi e senibus
pronos accubitus audebat scandere nullus
     et praesente sene os non aperire suum
pangebant patres sua per conuiuia facta
     forcia clangebat tibia quae modulans
et memores epulas inter uirtutis auitae
     horrerent uariis corda grauare cibis
dixerat archanum si quando curia uerbum
     ausus erat numquam quis reserare palam
prodit de bellis fabius non prouidus afris
     huic a consulibus corripitur grauius
curia non patuit plebis reserata tribuno
     ante fores sella sed residens posita
dum reliquis decreta patrum librabat honestis
     indignum ne quid curia praeciperet
eumenes fidus romanis semper amicus
     perfidiam persae notificat patribus
sed quod rex mandat latet et quod curia dictat
     donec iam captus persa foret rigidus
si responsa dari cuperent si reddere grai
     non sunt permissi grece aliquando loqui
tanta fuit prisco romana potentia sedo
     lingarum dominam redderet ut latiam
molo patrum grece primus praesente cohorte
     tullii discipulus qui fuerat loquitur
paene tarentini legatos dilaniarant
     tingunt urina iam laceros holida
adductos coram iusserunt dicere causam
     causam dixerunt sed tacuere probrum
quippe cauent nequid minuant aut amplius addant
     it excidium fecit id obprobrium
quatuor in partes turbas dirimendo forenses
     separat urbanas quas uocat ipse tribus
sedaret iuges ut romae seditiones 
     hinc fabius dici maximus emeruit 
quas et constituit per mutua foedera iungi
     inque uicem castum iungere conubium
desistunt ciues irasci iam quasi fratres
     nec iam seditio nascitur in populo
artem uitandi dedit ictus et feriendi
     astuto primus scemate rutilius
artem uirtuti uirtutem miscuit arti
     simplex usus adhuc arteque nudus erat
consule sulpitio laudarunt carmine primo
     romulidae diuos marte uacante suos
laudibus in quorum simul inuenere deorum
     corporis hos motus cernere quos uolumus
liuius in scaena recitauit carmina primus
     mordaci rodens urbicolas satira
saepius a populo reuocatus carmine roso
     cepta silens pueri gestibus explicuit
concordante sonis tibicine sic ea gessit
     ut miraretur attonitus populus
cum libertino patre natus flauius esset
     indignante sibi nobilitate remi
prodiit aedilis collegae febricitantis
     aedes hinc adiit nobilitas aderat
quae residens scannis assurgere respuit illi
     dum se priuari cernit honore dato
praecipit afferri sellam seditque curulem
     alcior in medio rex uelut in solio
assurgunt illi residere timent nisi iussi
     mos maiestatis illius hic fuerat
quasdam matronas inuoluit saeua procella
     quarum tisiphone cor domuit misere
quippe ueneficio plures strauere uirorum
     quod scelus ancillae prodidit inditium
ilico supplitio iuste periere cruento
     uicies octonae quae fuerant numero
nouimus antiquos crebro caenare suetos
     aere sub nudo nec rubor ullus erat
saepius et pultes solitos quam mandere panes
     illecebrosus enim non erat ille cibus
porro frui qui uellet eo mox flumine sumpto
     mensis appositus ibat ab his saturus
potum siue cibum gaudebant sumere parcum
     exiguus ueneris cum foret usus eis
sparthani ciues asiam uitare solebant
     propter multimodas illius illecebras
nam delibutos affirmant unguine primo
     ionas ac una primo bis esse die
pigmentis flauum primos condisse lieum
     irritamentis prostituisse gulam
a uiciis ad uirtutem grauis exitus extat
     a uirtute nimis ad uitium facilis
quod lacedemonii duce pausania satis acri
     forti necne uiro comperiere suo
qui bellis clarus caruit dum debile luxu
     fractus eo foedus uixit et inualidus
ad pugnam tunicis exibant hii rubricatis
     hostis ne uiso sanguine perstreperet
est clarus magnis areios pagus athenis
     assidue ciues quo properant pariter
quaerunt an studio teneatur quisque modesto
     qui praue graditur mox ibi corrigitur
fronde comas oleae uiridis qui constituere
     praecingi ciuis pro breuibus meritis
at frondosa datur merito sublimia laurus
     ciuem qui seruat quercus eum decorat
massilii mimos non admisere iocosos
     frangit enim mentes marcida mollities
ad portas urbis posuerunt more feretri
     gestandis thecas funeribus geminas
altera nobilium fert altera mancipiorum
     corpora quae bustis sint tumulanda suis
quae sine lamento curabant carmine laeto
     prandia cognatis larga parando suis
lugent natales gemitu laudabile thraces
     gaudent laetales concelebrando dies
creditur a stolidis repetenda pecunia gallis
     uicinis aliquos ante dies obitus
sperant elisiis quam restitui sibi campis
     auro ceu manes indigeant rutilo
indus dum moritur lis nuptas inter habetur
     at quae nupta uiro carior extiterit
quae se dilectam probat amplius ultro cremanda
     insilit accensam coniugis igne piram


     
 de disciplina militari
ire numantinos dum scipio tendit in agros
     mancini fedum tergat ut obprobrium
suscipit infectas uiciorum labe cateruas
     extemplo castris summouet omne nefas
turbam scortorum fuerant duo milia quorum
     lixas et mimos et pueros paticos
hic uetuit fieri uariae commercia mercis
     ne lucris miles turpibus inuigilet
inde numantinos aggressus milite duro
     uicit deleuit oppida diripuit
ac uir idem gnarus legitur fecisse metellus
     hic exercitui praeficitur fragili
spurius albinus cui praefuerat uir ineptus
     saepe iugurtha uafer compulit hunc fugere
cessit at ipse probo persaepe iugurtha metello
     roborat hic alas corripiendo suas
nam lixas pepulit scortum iumenta remouit
     arma cibumque suum ferre iubet peditem
uenalemque cibum uetuit proponere coctum
     miles eum coxit miles eum moluit
uallo seu fossa uelut oppugnante iugurtha
     castra uigil munit seruat et excubias
aequiuocum fratrem consul sed honore tribunum
     iure senatoris fuluius imminuit
militis hic fessas bello remeare cohortes
     permisit iussu consulis absque domum
aulus postumius de postumio generatus
     armipotens iuuenis stirpe satus celebri
hosti congressus repedauit uictor opimus
     ignorante suo fecerat ista patre
percutitur tristi quo patre iubente securi
     iuris enim custos consul erat genitor
quintius aequiclis in deditione receptis
     factus dictator consule nobilior
consulis insigni te priuat honore minuci
     tutatus castris es quia non iaculis
uallo nec fossa decuit uirtute sed ipsa
     defendi fortem belligerumque ducem
fundit sannites equitum pugnando magister
     etsi non annis mente senex fabius
papirius uirgis dictator quem lacerauit
     hic inconsulto se quia uictor erat
uix precibus caedens euadere siuit ad urbem
     utque fuga lapsum concitus insequitur
quo succenset eum capitali uerbere dignum
     nec gemitu patris flectitur aut lacrimis
cogitur ergo pater consul qui iam fuerat ter
     dictatorque semel fundere flendo preces
orabat populum compellabatque senatum
     ne uictor natus dispereat fabius
conuenere ducem poscunt dimittere crimen
     infit se populo parcere non fabio
decertat bellis dux piso cum fugitiuis
     haec in trinacria pugna fuit ualida
his equitum titius praefectus circumuentus
     concessis armis uix equitem redimit
adueniens consul ticii de foedere mestus
     iussit equis demptis funditor ut fieret
discerptaque toga tunica iubet ire recincta
     pro castrisque iubet semper ut excubitet
conuictus hominem lauacrique sibi uetat usum
     tempus in omne iubet adfore miliciae
ut pedibus nudis peditem praeeat iubet illi
     sic deturpatur pro meritis titius
messius in trebia susceperat horrida bella
     quinque cohortes hic in statione locat
asperitate loci fractae quam deseruere
     precipit amissum consul adire locum
si quis castra petat uelut hostem caedere mandat
     artatus miles anxietate riget
colligit hinc uires quas desperatio praebet
     iussa ducis temptat sint licet inparia
conscenditque locum mira uirtute malignum
     hostis deicitur frangitur ira ducis
ut fabius gentes illas terreret agrestes
     ausos romanum prodere praesidium
hostibus aut profugos se tradere corde remisso
     captos excisis dilaniat manibus
incutiens reliquis terrorem proditionis
     ne pactam uellent laedere forte fidem
scipio romanos crucibus fixit fugitiuos
     pro poenis qui aquilas deseruere suas
posterior refugas externae scipio gentis
     obiecisse feris traditur in theatro
substrauit mauris desertores elefantis
     tam capto persa paulus in urbe sua
relliquias exercituum uir gnare duorum
     colligis o marce strenuitate tua
punica sub ducibus quos spargunt arma duobus
     ma strage suas tinxit hiberus aquas
conscriptis patribus sua gesta refert ubi marcus
     se uice praetoris scribit adesse suis
forcia facta probant praetorem nosse recusant
     nomen habere uetant quod sibi non dederant
a quibus hinc consul merito dictante creatus
     proterit hispanos uincit agenoreos
contra romanos sibi comparat arma tarentum
     nam regem pirrum cogit in auxilium
qui res ausonias uiolentus robore uastat
     militiam bellis conterit assiduis
hic de captiuis rex milia multa remisit
     illa loco ciuis curia non recipit
iussit eques pedes ut pedes autem funditor esset
     nec deserta prius castra subire sinit
pellibus et uetuit tentoria figere suetis
     et solitum nomen militis esse sibi
at bino si quis spolio ditabitur hostis
     miliciae ad primum dat remeare gradum
uindicat ecce tuum petili curia casum
     annua militibus dona negando tuis
qui dare se morti pro te timidi renuere
     debet enim miles pro duce tradere se
milia sex captiuorum redimenda monebat
     annibal illa patres sed prohibent redimi
quorum formido referunt non territat hostem
     horum spes nostram non releuat patriam
regulus ut cecidit nutans exercitus omnis
     illius scribam constituere ducem 
caesius hic dictus cognouit ut acta senatus
     affectos uirgis uertice diminuit
morem carthago seruauit tempore multo
     dux ageret prauo si bene principio
soluebant diuis praeconia pro bene gestis
     plectitur incepto dux quoque pro stolido
dux lacedemonius dicebat sepe clearcus
     formidet miles amplius hoste ducem
eius praeceptis ita demum promtus obaudit
     si sit terrori mixtus amor parilis
sparthanae matres natos ad bella ruentes
     firmabant monitis talia fando suis
bello uos reduces tectos agnoscimus armis
     armis exutos hercle uidere pudet
mortuus aut uiuus miles redeat galeatus
     uix acie quisquam ni timidus capitur
auxerunt sceptrum conseruaruntque latinum
     debita seruatae munia militiae


     
 de iure triumphi
essent dum cupidi proceres de laude triumphi
     iustum iusta modum curia constituit
ergo triumphabat qui milia quinque necabat
     hostilis turmae uictor in una acie
et ne de numero liceat sibi fallere dicto
     urbi succedens dum redit ex atie
iurat praetori quot milia caesa suorum
     agminis hostilis milia quot ruerint
poena statuta fuit praesumsit fallere si quis
     qua puniretur quam cato constituit
est submersa uadis penorum maxima classis
     praetor erat ualerus consul erat catulus
gloria iure tibi catule concessa triumphi
     et sibi deberi conqueritur ualerus
porcio praetori cum consule nulla triumphi
     mos habet hoc nullus consul ait catulus
certat iuditio contendere praetor iniquo
     iudex ergo datur strenuus atilius
precepit ualerum qui causam dicere primum
     egerit ut partes consulis ille refert
lectica claudum iacuisse redarguit illum
     se pondus belli sustinuisse trucis
iudex respondet consul contendere cesset
     dic praetor iuris plus ibi cui fuerit
bellum praeciperet si consul tu prohiberes
     cuius complendum dixeris imperium
si dux auspitium sortitur tuque seorsum
     cui potior fuerit dic adhibenda fides
praetor ad haec partes has norunt consulis omnes
     iudex maiori caede minor retulit
flacco decretus fuerat persepe triumphus
     quem uir uirtutis sumere non uoluit
lucius ut tumidas horrendo marte fregellas
     fuluius ut refugam restituit capuam
ambo triumphalem meriti petiere coronam
     quaeque negatur eis nec tamen inuidia
auctis pro rebus fuit ultro mos dare priscus
     pro restauratis nullus eam meruit
porro siracusis marco pugnante receptis
     publius extremam subiugat hesperiam
unde magistratus quia sint sine nomine missi
     obnubit nitidas laurea nulla comas
luce triumpharit qua dux ex more rogabit
     adsint ut caenae consul uterque suae
denuo ne ueniant orat ne dignior illo
     illa sit mensa uir recubans aliquis
qui de ciuili rediit certamine uictor
     nulla triumphandi gloria cessa sibi
lugubris extiterat uictoria prospera quamuis
     quae de ciuili parta cruore fuit
consul non curru processit non trabeatus
     a quo diffusus sanguis erat patrius
nasice iusta cecidisti grache machera
     a sotio lepidus percutitur catulo
interfectus opimius annitente metello
     cum sibi concordi milite digna luit
demissus uultu remeas caeso catilina
     antoni quamuis res tua iusta fuit
cum cinna marius sociali sanguine tinctus
     abstinuit templis plausibus et populi
laurea non dabitur si pars urbis lacrimetur
     seruanti ciuem querna corona datur
hac augustales in toto tempore postes
     uernabant compti caesareis meritis




 de censoria
censores habiti non ignaui sed honesti
     censuram quantis extulerint studiis
his leuibus numeris plene cognoscere quibis
     uoce licet tenui quos tibi musa canit
ut uirtute ducum res publica floruit aucta
     sic et censura tuta fuit probitas
altrix uirtutis custos artissima pacis
     praefertur magni uiribus imperii
nam quid opes quid plura iuuat conquirere regna
     si conuersemur absque rubore domi
postumius censor sibi cum consorte camillo
     esset si caelebs constituere senex
ut conferret opes fisci utilitatibus omnes
     poena proposita si foret hinc querulus maximus
antoni suus et collega bubulcus
     rite senatorum te pepulere choro
denique reiecta quae uirgo fuit tibi iuncta
     rem facis indignam rem facis illicitam
a conscriptorum cato porcius ordine patrum
     flaminium remouet causa scelesta patet
quendam dampnarat dum longe consul abisset
     scorti confuso subditus arbitrio
deicit a dicto rufinum censor honore
     luscinius culpa quae modo nulla foret
essent more probo cum publica multa talenta
     priuatae nullae diuitiae fuerant
emit pondo decem locuplebs argentea uasa
     contentis solita pauperie reliquis
iuste rufinus dictator bis quoque consul
     rex erat hic fasces peccat in hoc leuiter
de nimio sumptu mensarum de graue luxu
     esset cum data lex hisque modus positus
abrogat hanc plebis duronius ipse tribunus
     conscensis rostris uoce tonans rabida
uobis insignes ponuntur frena quirites
     omnia nunc serui qui fueratis eri
religione noua redit en rubigo uetusta
     inuiti frugi praecipimur fieri
expectans noctem ieiunus prandeo glandem
     aurea saturni secula mox redeunt
uescimur arboribus mixtique feris habitamus
     tangere parta caue nil licet hinc coquere
iam bellum non est romana potentia cesset
     cuncti mortales fimus in orbe pares
tura senatoris perdis pro talibus ausis
     duroni flacco iudice magnanimo
dannari censor patienter habet salinator
     illius sotium par premit exitium
alter in alterius consensit sanguine laetus
     urgebat populus causa latet penitus
ex equitum turma uiginti uicies una
     sublatis iuuenes censor abegit equis
quos ad tutelam consul mandarat adire
     siciliam pariter ireque distulerant
funebre post bellum dannant cannense metellum
     questorem solito ne foueatur equo
appendunt equites simili de lance fugaces
     huius participes regulus et furius
regulus atilius fuerat carthagine captus
     hasdrubal ad latium dirigit atilium
et pro captiuis sibi iussa dedit redimendis
     omnes ut solus solueret atilius
dixit romanum se ciuem non fore dignum
     qui seruile iugum captus ab poste tulit
sic captiuorum fit nulla redemptio eorum
     quos pro se reddi non sinit atilius
sed se uel captos quia iurarat redituros
     ne sacramenti sit reus ultro redit
forcia gesta uiri cognouerunt ubi poeni
     illum suppliciis interimunt uariis
patres decreto priuarunt iure paterno marcum
     messalam patriciumque getam
postea correcti censorum munere macti
     turpia facta probis prima tergunt meritis




 de maiestate
haec priuatorum de maiestate uirorum
     dum legis adtendas quid ualeat probitas
creditor a quinto repetit dum plura metello
     abnegat omnimodis credita tanta sibi
testes qui clamat poscit deferre tabellas
     in quibus asscriptus aeris erat numerus
aiunt adstantes potius debere metello
     quam caeris credi pro probitate uiri
nec mirum si digna suos reuerentia mouit
     conciues hominis istius aegregii
non minus esterni fuerant ipsum uenerati
     uexarat quamuis hos inimiciciis
denique dum bellis profligaret uiolentis
     anthiocum regem non subigi facilem
sublata regni iam magna parte opulenti
     eius ab hoc capitur filius anthioco
sed cum muneribus multis a rege remissus
     non sic speranti redditur ille patri
rex licet ulcisci sese ardeat hunc uenerari
     praefert quem dignum credit honore uirum
in liternina degebat scipio uilla
     praedonum plures hunc peciere duces
accensos desiderio testantur opimo
     nomine iam notum uelle uidere uirum
et nunc se sola cernendi tendere causa
     armis depositis unde petunt recipi
scipio praesidium caelarat grande suorum
     intra septa domus quae satin ampla fuit
mox reserare fores iubet admittitque rogantes
     qui tamquam portis procubuere sacris
et ueluti sacra posuerunt munus in ara
     caelitibus diuis quod solet attribui
hinc bellis clarae figentes oscula dextrae
     se uidisse uirum mox hilares redeunt
funeris aemilio soluuntur debita paulo
     legati romae tunc aderant macetum
qui pondus clari subeuntes sponte feretri
     pulcrum scema tenent alterius trophei
eius nani lecti fuerant in fronte triumphi
     sculpti quos illo duxerat ex populo
emilio geminus macetum de gente triumphus
     prestatur uiuo morteque iam rigido
filius haud meruit minus aemilianus honoris
     qui cognomento scipio dictus erat
iussit ab hispanis isti lucullus ad afros
     causa poscendi uadat ut auxilii
quem mediastinum pacis carthaginienses
     constituere sed et rex masinissa sibi
nescia fatorum carthago superba suorum
     postea qua uicta nomen is inde tulit
occurrunt asiae cunctis ex urbibus ultro
     rutilio longum dum subit exilium
non hoc exilium sed credas esse triumphum
     tanta fuit ualli turba sequens populi
minturnis marius seruatur carcere clausus
     missus erat cimber qui marium iugulet
territus ille senem quamuis armatus inermem
     abiecto fugit regulum uti gladio
forsan deuictae gentis memor extitit ille
     nam cimbros consul perculerat marius
at minturnenses sillae licet arma pauentes
     magnum conseruant incolomem marium
aduersus quosdam rigido dicente catone
     feruens inuidia caesar in hunc nimia
iussit lictori prudentem carcere claudi
     quem non proposito quit remouere suo
hunc sequitur totus constanti corde senatus
     cum iusto gaudens antra subire uiro
ira ducis cessit patrum hanc reuerentia flexit
     patres maiestas atque uiri probitas
messi florales ludos aedilis agebas
     spectatorque cato uenerat in theatro
illius intuitu plebs exorare ueretur
     nudari mimas ut fuerat solita
ut cato cognouit per amicum sponte recessit
     permittens populo ludere more suo
ingenti populus plausu affectuque secutus
     illi plus uni quam sibi contribuit
omnibus huic numeris tribuit plenissima uirtus
     ciuis aristotelis si datur arte bonus
describas ut eum sub nomine iure catonis
     obtimus est ciuis cui bene congruerit
armodii statuam nec non et aristigionis
     utraque quae fuerat fusilis aere cauo
xerxes deuictis secum deportat athenis
     hii quas a seuis aeruerant dominis
postea rex statuas seleucus ipse reportat
     consignans urbi cuius erant propriae
puluinaribus in sacris rhodii posuere
     deportarentur dum per eos patriae
hic honor haud uili praestatur materiei
     sed magis his quorum sunt simulacra uiris
xenocrates sacram dum iuraturus ad aram
     assumptus testis more subit patrio
obsistunt omnes uetunt procaedere iudex
     ipsi ceu caeli creditur indigeti



prologus
indole de clara quorundam fortia facta
     et qui constantes continet iste liber
quae fuerit fiducia quae patientia multis
     qui patribus claris degeneres fuerint
patribus obscuri fuerint qui postea clari
     arcem uirtutis scandere promeriti
qui peregrina sibi sumpserunt tegmina primi
     cultu nec ueriti sunt mediocre frui
adsis melpomene meditatio pulcra poetae
     tertia quippe tuo poneris ipsa loco




 de clare indole
emilius lepidus puer est digne memorandus
     fudit qui caeso maxima castra duce
tarpeius collis fertur pugnae fore testis
     eius bullatam qui retinet statuam
cum soleant fortes gladios horrere gigantes
     huius quanta fuit inspice mens pueri
extitit et pueri constantia multa catonis
     nutribat drusus hunc puerum patruus
urbis iura suae patres nulli tribuere
     quamuis ex sotiis haec peterent aliqui
hinc aderant missi proceres ex urbe latina
     urbis adest primus nomine poppedius
ut pro se drusum roget hii puerum monuerunt
     qui mox constanter abnegat id facere
poppedius raptum tecti deuexit in altum
     precipitaturum ni faueat minitans
fluctibus ut tumidis rupes collisa resistit
     et nil blanditiae nil potuere minae
mane salutandum praetextatus truculentum
     dum peteret sillam plura uidet capita
quae proscriptorum truncis abscisa uirorum
     silla spectabat bestia sanguinea
intulit ille suo comitanti se pedagogo
     motus crudelis inpietate lupi
non est qui tantum feriat mucrone tirannum
     ille refert ausum defore non animum
tum puer o gladius mihi si breuis attribuatur
     extingam saeuum perfodiendo uirum
cum residere meo soleat trux belua lecto
     ultor nequitiae fio celer rabidae
palluit auditis puerilibus assecla dictis
     presentatque truci tardius inde duci
de feritate ducis lacrimosae cladibus urbis
     caedibus assiduis sermo fuit pueris
respondet faustus quod iter patris esset iturus
     aetas dum sineret et sibi posse foret
illisit fausto colaphum silla generato
     et condiscipulo cassius inpauidus
indolis egregiae puer haud timet obuius ire
     sillae seuiciae roma tamen timuit
postulat alcibias meroris noscere causas
     pro quibus iratus eius erat patruus
multum prodidit aes sese inpendisse pericles
     arcis in expensis uoce sui populi
quaerit ait certam rationem quo sibi reddam
     reddam quo pacto non satis inuenio
cui puer ergo stude rationem ne petat a te
     fac sit ut intentus hic alias populus
ille uir astutus puerili protinus usus
     fertur consilio defitiens proprio
excit finitimos collecto robore bello
     occupat hoc ciues questio mota silet
sollers alcibias demum sic rexit athenas
     ut dubites bonus an pessimus extiterit




 de fortitudine
sublicio tuscis ponte irrumpentibus urbem
     iam desperatis romulidarum animis
conscendit partem prope pontis oracius imam
     cognomen cocles militis huius erat
qui tirrena suo solus tulit agmina scuto
     donec pars pontis postera rupta fuit
armatus demum saltu se iecit in amnem
     lenifluis undis sustulit hunc tiberis
armis nec pressus fluuii nec uortice tortus
     imo nec mersus saucius at iaculo
hostibus ac sotiis stupidis ad litora uenit
     uictores tuscos uicit hic unus homo
albula non fluuius munimenti magis huius
     urbi quam clipeus contulit attonitae
ecce lacessitus princeps ab acrone quirinus
     non timuit solam conseruisse manum
cuspide confossum deiecit equo moribundum
     ditatus claris quae rapuit spoliis
et uirtute licet numeroque potentior esset
     se uexare magis quam cuneos uoluit
esset dum cossus factus princeps equitatus
     eius fidenas dux cecidit gladio
hinc meruit laudem quam conditor urbis eandem
     hostem dum claris exuit exuuiis
rex porsenna furens tuscis uallauerat urbem
     traditur obses ei cloelia uirgo decens
foedere quae fugiens rupto tibris enatat amnem
     obsidione suos atque metu eripiens
ferro non modicos de gallis fecit aceruos
     marcus marcellus et penes hos positus
regem stipatum numerosa pube suorum
     ense uiam fatiens comminus aggreditur
armis denudat superans gladioque trucidat
     arma refert magno quae dat habenda ioui
conspicui iuuenes et nullus adeptus honores
     iussi ferre ducum primitus imperium
scipio coruinus torquatus marcia proles
     hostiles totidem desecuere duces
consule lucullo dum scipio sub generoso
     ductus ad extremam militat hesperiam
nam sibi militiam iuuenis delegerat illam
     quae nimis emeritis ardua uisa fuit
obsidet ingentem cingens exercitus urbem
     hanc intercatiam plebs uocat indigena
scipio magnanimus conscendit moenia primus
     succedunt alii subsidio iuueni
at tamen in totis aderat tunc nemo cateruis
     amplior in quo spes nobilitasue foret
certabant iuuenes ut erant tunc nobiliores
     ultro pro patria se dare quisque sua
iam capitolini complerant ardua collis
     arcis et excelsae peruia romulidae
compulerant urbis quos caetera linquere galli
     sed loca dicta fere non poterant capere
ergo locant omnes urbis plano seniores
     effetis qui iam uiribus aruerant
relliquias parat imperii tutare iuuentus
     precipuum factum miror et ipse senum
nam nec in extremis uirtus ea defuit illis
     quae comes in uita iugiter affuerat
quisque magistratus insignia quae meruisset
     protulit ante oculos haec residens habuit
consulis aedilis questoris siue tribuni
     siue sacerdotis iudicis aut equitis
illic praetextae trabeae sellaeque curules
     promerite laurus infula flamminia
his ornamentis patres illi redimiti
     monstrant se nullum prorsus habere metum
hoc animos iuuenum constantes scemate reddunt
     praemia monstrantes quae meruere sua
tam constans animus quam magnificentia cultus
     hostes miraclo concutit insolito
atilii barbam dum permulceret honestam
     gallus uecte caput percutit atilius
barbarus atilium feriens acinace trucidat
     hosti qui iugulum praebuit ultro suum
pugnas cum tumidis sinphroni dum male uolscis
     pubes a cunctis desilit omnis equis
caedere mox alas sibi compellunt inimicas
     uictores neutros nox dirimit cuneos
sannites fabius uetito dum marte lacessit
     ibat quaerendum consul ad auspitium
at male dum fabius pugnat generosa iuuentus
     ut uiduata suis ursa fremit catulis
detractis frenis et equis calcaribus actis
     in medios hostes uicta pudore ruit
et iam uicta suos uictores denuo uicit
     conseruans fabium postea magnificum
inualidus manibus cannensi uulnere miles
     dum spoliari se uictus ab hoste dolet
ceruicem numidae cubito complexus utroque
     aures et nares dente fero lacerat
corrosit fatiem uictoris morsibus omnem
     et uictore suo forcior occubuit
crassus aristonicum missus superare tirannum
     incurrit thracum nescius heu cuneum
quos in praesidium consciuerat ille per aurum
     armis exutus captus ab his trahitur
at circumuentum uidet ut ducique coactum
     asciscit celerem dux sibi pernitiem
nam pungens oculum ducentis se crepat ipsum
     uirga qua solito more regebat equum
barbarus inpatiens seuo ferit ense quiritem
     eximit et duris seruicii laqueis
mucro tibi cecidit cato dum te prouocat hostis
     in medio campi plurimus hostis ubi
hinc atque inde globi bellantum arcusque sonori
     telorum nubes hasta machera pauor
at tamen ipse loco non es diuulsus ab illo
     donec inpauida fronte resumis eum
quem tam constantem miratus barbarus hostis
     mandat quae pacis sunt ea uelle sequi
largis muneribus iunxit plebem sibi gracchus
     uertere conatus iura statuta patrum
semper reiecto disponi cuncta senatu
     censens et populi uelle decere sequi
patres conscripti phano fidei glomerati
     consultant super hoc quid ualeat fieri
consulis offitium motum sedare tumultum
     curia conclamat sceuola consul erat
denegat hic populo uim facturum sibi grato
     declinat grachi dum trepidans odium
indignatus ait nasica patres ego uobis
     etsi priuatus confero praesidium
esse meos fateor patres uestros inimicos
     me mea communi debeo cuncta rei
dum iuris sequitur sancitum sceuola consul
     ius cum romano deicit imperio
dixit et extentam sustollit in aera dextram
     romanus ciuis infit adesto mihi
hinc gracchum gladio caesum transmittit ad horcum
     consumptis eius hac nece complicibus
neruius inmitis dum caesaris arma lacessit
     ad pugnam uenit uiribus inmodicis
pugnabant acies sed neruius acrior urget
     paene fugae pronis caesareis aquilis
caesar sublata timido de milite parma
     per medios hostes frendit ut hirtus aper
quem prius imfractae comitantur corde cateruae
     cessit propositi neruius indomiti
obpugnat gentes alias dum caesar atroces
     signifero foedam iam capiente fugam
hunc rapit ad fauces et dextram tendit ad hostes
     dimicat huc hostis quo miser inquit abis
uictor deuictis remeauit mox inimicis
     uirtus inuicti praestitit haec animi
romanus capuae dum miles in obsidione
     annibalem clausus non ualet effugere
acceus pelignae dux primus in agmine turmae
     transit uexillo punica castra suo
deuouet idem se referat nisi protinus inde
     inrumpit castris cum cuneo tiriis
tercia cui legio flaccus commissa tribuno
     proclamat socii quid sumus hic stupidi
num spectatores alienae stamus inhertes
     uirtutis nostri nominis inmemores
numquid romanos praeeunt uirtute latini
     dedecus hoc absit romule gente tua
aut ego iam pulcrum sustollo ex hoste tropheum
     aut ego famosum comparo mox obitum
dixerat et numidae penetrauit castra repente
     illi se sotiant qui sub eo fuerant
centurio tantum sequitur dinapius ausum
     fortiter auulsam concutiens aquilam
haec ait oppansis poenos diuerberat alis
     ense cadam tirio quam nisi mox refero
istos tres fortes comitantur tres legiones
     assuetae bellis atque pares animis
audax inceptum meruit finem speciosum
     implerunt uotum fortiter egregium
poenus qui capuam rebeatur habere subactam
     securus castris iam nequit esse suis
occius est dictus merito uirtutis achilles
     contra celtibros ire metelle paras
illuc legatus tuus occius ire iubetur
     prouocat illius gentis cum iuuenis
iam polita mensa residens prandere uolebat
     arma dapes linquens clam sua ferre iubet
extra castrorum semoto consule uallum
     cornipedem ducit armiger instabilem
aggressus ualida iuuenem transuerberat asta
     cuius praecipuas detulit exuuias
idem pirenum magnae uirtutis ephebum
     inter celtibros nobilitate ferum
saepe lacessitus deiecit equo resupinus
     quem sibi postremo uinxit amore pio
nam clamidem gladium dat ei pirenus habendum
     foedus et hospitii flagitat esse sibi
dum pro commisso pugnas caesi tibi castro
     gneus pompeius prendere te uoluit
mittit praefectum cum praesidio sotiorum
     quorum tu magnum demetis ense globum
et super exanimem iaciens te postea stragem
     uiginti atque uno uulnere fossus obis
caesius abscisa maris in certamine dextra
     obiecit leuam corripiendo ratem
et nisi submersam pelago non deserit illam
     caesaris hii castris prodierant ualidis
pluribus insignem debes mea roma fauorem
     garrula cinigero grecia plaude tuo
occupat extremos caesar dum marte britannos
     primus romano quos dedit imperio
conscendit scopulum bis bino milite secum
     sceuola transuectus pupe maris pelagus
insula cui scopulo quae proxima plena britanno
     milite subsidiis plena fuit uariis
insula diuiditur scopulo crebro maris estu
     mox ut regreditur arida paret humus
sceuola te faciles ibi deseruere sodales
     quae ratis aduexit hos eadem reuehit
barbarus aggressus scopulum postquam redit estus
     unum te multis insequitur iaculis
ut leo uenantum quem comprimit undique uallum
     bellantum denso cinctus eras cuneo
militibus bello satis essent quinque diurno
     spicula robusta quae iacis ipse manu
et uix in uanum de tot telis cadit unum
     iam quibus expensis mucro manum subiit
umbonis pulsu duri mucronis et ictu
     hostes inualidis deicis et perimis
saucius inde femur et saxi pondere pressus
     absumpto clipeo casside perdomita
insiliens undis hostili sanguine tinctis
     enas loricis salsa grauis geminis
sed quia reiectis ad castra reuerteris amis
     a duce mox dandam sponte petis ueniam
non tantum uenia dignus sed laude suprema
     centurio natus crescis honore datus
romanos fortes dentatus praeterit omnes
     egre credideris unius haec opera
     de solo solus tocies arma tulit
sex referens ex hoste sed et triginta trophea
     quinquies alta nouem uulnera sustinuit
excepit nullum tergo sed pectore quorum
     a nece ciues bis septies eripuit
iste ducum claros nouies comitando triumphos
     cernentum uisus reddiderat stupidos
donorum ponpam mirabantur numerosam
     quae sibi praeferri iusserat a famulis
ex auro rutilas gestabant octo coronas
     bis septem quernas sospite ciue datas
murales tres obsidionalis fuit una
     cum centum torques octo simul decies
armillae uero fulgebant uicies octo
     hastae cum signis octo decemque suis
telis repletae uiginti quinque pharetrae
     ornamenta nimis multa nimisque bona
occurrit regi sollers in bella menti
     leonidas xerxi dux lacedemonius
iuxta thermopylas loca quae uafer ante notarat
     oportuna satis occupat insidiis
cum ter centeno quem ciue coartat in arto
     ut desperaret posse redire domum
idem perfidia pulsus loca deserit arta
     unde sibi iunctis auxilio retulit
ite uiri meliora sequi dent omina diui
     quis a se missis suggerit ista suis
en prandete citi coena cum dite futuri
     qui capiunt promptis arma caduntque animis
thaebis dux praeerat fortissimus epaminundas
     contriuit primus qui lacedemonios
fudisset bellis illos dum saepe secundis
     hasta traiectus flebilis occubuit
hoc mantineam circa fuit atque leuctram
     essent dum uitae uix sibi relliquiae
quaerit utrum saluum foret eius nobile scutum
     hostes contriti sint lacedemonii
ut iuxta uotum didicit completa cupitum
     inquit non morior sed magis en orior
aeoliae thebas cunctae caput aspice factas
     quae creuere meis alcius auspiciis
urbs spartana ruit nec iam tumefacta superbit
     grecia fit duro libera seruitio
est mantinea mihi filia necne leuctra
     orbus nec uideor iam mihi posse mori
protinus impactam de uulnere subtrait hastam
     quam sequitur ditis regna petens anima
scipio deuicta carthagine moenia celsa
     diruit urbs omnis igne uorante perit
hasdrubalis coniux quia uir uitam sibi solus
     orasset merens inprobat atque furens
communesque duos rapiens animosa pusillos
     non aspernatos cum genitrice mori
urbis flagrantis sese inicit effera flammis
     ignibus absumptae commoriens patriae
gelo siracusas rexit rex nobilis amplas
     cuius stirps omnis seditione ruit
unica regni spes erat illi sola superstes
     filia nomen erat illius armonia
quaeritur a patris crudelibus haec inimicis
     sed nutrix similem callida subposuit
quae nec tenta quidem retegit fidissima fraudem
     proque sua ferro succubuit domina
ammirata fidem gelonis nata tenacem
     se confessa perit nec superesse tulit



 de paciencia
urbem dum bello uexat porsenna cruento
     mutius ardescit ultor et esse cupit
ferro succinctus clam castra intrauerat eius
     diuis dum pingues immolat ille boues
nititur astantem tripodis prosternere regem
     unus tot populi milia non ueritus
sed frustrata grauem quae librat dextra bipennem
     segnius inceptum conficit aegregium
mox interceptus cur adsit dicere iussus
     constanter retulit quae sibi mens fuerit
admouet inde foco dextram quae errarat in ictu
     torret eam donec ut cremium fieret
horruit etruscus factum porsenna tirannus
     uade refert muci uiuere caedo tibi
ibat pompeius mittebat namque senatus
     gentius hunc caepit aemulus aeneadis
qui sibi consilium suadet reserare senatus
     extorquere minis quod precibusue nequit
applicat accensae digitum probus ille lucernae
     gentius ut uidit territus obriguit
desperat iam se tormentis cogere posse
     et sibi romanam conflat amiciciam
magnus alexander dum templo sacrificaret
     astabant pueri nobilibus geniti
sumpsit turibulum coram stans unus eorum
     illius manui carbo supercecidit
qui licet exustus sic ut nidor cutis eius
     astantum nares inficeret grauiter
sed tamen inflexus gemitu nec uoce professus
     quod patiebatur thuribulum retinens
quae pueri fortem mulcet patientia regem
     utque probet puerum protrait idolium
rerum natura sollers in discutienda
     zeno mundana maximus in sophia
postquam uirtutis parat exemplar fore multis
     qua securus erat prodiit a patria
a phalari oppressum peciit constans agrigentum
     nam sese magni nouerat ingenii
confidens morum probus in probitate suorum
     sperabat mitem reddere posse ducem
qui non consilio gaudebat sed dominatu
     quod sophus ut sensit destitit a monitis
et magis eximios et nobilitate decoros
     inflammat iuuenes ut patriam redimant
cognouit seuus senis ut molita tirannus
     torquet eum poenis excrucians uariis
seuit participes ut consilii manifestet
     sed tortus nullum prodit ei sotium
reddit suspectos phalari potius sibi fidos
     hinc agrigentinos increpat ut timidos
exagitans dictis mordacibus atque facetis
     armat in inmitem saxa rotare ducem
obruitur phalaris fortuna reuoluitur urbis
     est uirtute senis reddita spes miseris
alter ab inplacido torquetur zeno clearco
     armarat populum cuius in exitium
tormenti uictor cupidusque tirannidis ultor
     infit secreti quid manifesto tibi
mox oportunus petitur de more recessus
     aurem corripuit mordicus ille trucis
quam non dimisit donec se uita reliquit
     corrosa duro dente ducis fatie
uexat anaxarcum dux nicocreon cipriorum
     qui uerbis grauibus uexat eum grauius
atrox facundam minitatur tollere lingam
     cui sapiens iuris non erit illa tui
dentibus abscisam discerpit protinus ipsam
     inque feri toruus expuit ora uiri
linga diserta perit summis exercita causis
     aures quae multas fecerat attonitas
saeuit magnanimum iheronimus in theodotum
     artus dilaniat seua catasta senis
lampas succendit denudant uiscera nerui
     ut coniuratos notificet sotios
ille sibi fidum suspectum reddit amicum
     exosumque facit hunc sibi prae reliquis
hasdrubalem seruus dominum sublimiter ultus
     sica traiecit lictor eum rapuit
caesus taureis plagis discerptus acerbis
     laetus obit quod erat fortiter ultus herum




 qui humiliter nati claruerunt
extitit hostili tua sordida linea tulli
     tu puer exigui pastor eras pecoris
sedulus aurorae sperabas lampada fuluae
     eius in exortu pascua laeta petens
assumis fasces maturior imperiales
     et duplicas sumptum uiribus imperium
aduena tarquinius genuit quem magna corintus
     mercatore fuit exule progenitus
amplificat regnum numerum duplicat seniorum
     dilatat fines auget et hic equites
tulli seruili romanus uerna fuisti
     bis binis lustris aurea sceptra geris
filius inmundi fueras o uarro macelli
     fasces bis senos fata tibi tribuunt
heu consul cannas paulo prohibente cruentas
     nobilis ille perit sospes at ipse fugis
persoluunt grates quoniam remeas tibi patres
     qui dictaturam quam renuis dederant
cum non sis ciuis consul perpenna crearis
     quam ciuis uarro ciuibus utilior
prendis aristonicum uindex ulciscere crassum
     reprobat ingratus postea te populus
portius inmodico fuit exortus cato tusclo
     hinc tuus hic ciuis roma bonus nituit
excoluit mores et magnificauit honores
     ex quo posterior nascitur ipse cato
extitit obstetrix socrates tua docte genitrix
     marmoris excisor pauper erat genitor
phebes tu bigam mensus phebique quadrigam
     emendas ueterum doctior ingenium
corrigis errores quos nutriuere priores
     insinuas uita quae sit habenda bona
euripidis matrem patremque demostenis aetas
     nec sua cognouit nec mea nosse ualet
unius pauper sed cultellaria mater
     ille tragedus erat rethor et iste fuit




 qui claris nati degenera uerint
scipio clarorum soboles ignaua uirorum
     grande sui generis dedecus eminuit
qui retulit uictis sibi nomen primus ab afris
     nobile portentum procreat hunc fatuum
uinctus ab anthioco retinetur tempore longo
     parcit laxato qui precibus misero
scipio cognatus quem regem conterit huius
     subsequitur niueos rex pede quadriiugos
scipio praeturam petit a populo sed adeptam
     polluit et foedis actibus inplicuit
quod consanguinei cernentes atque propinqui
     apponi sellam dicere iura uetant
anulus insculptus patrui caput ex inhonestis
     et se non dignis abstrahitur digitis
filius allobrogi fabii ciuis generosi
     aequiuoce dictus maximus et fabius
moribus obscaenus fuit et sic dedecorosus
     ut quiuis nebulo cultior esset eo
eximit huic agros pompeius iure paternos
     urbanus praetor nec dolet ullus homo
hortensi tuus ille nepos gurges uitiorum
     inpurus uita sordidus eloquio
corbio qui scortis abiectior extitit imis
     non stupuit madidus degere prostibulis
o pulcher clodi pulcher quem tu generasti
     nomine qui proprio sic uocitatus erat
eneruis stolidae nimis aelataeque iuuentae
     infamis scorti turpis amore fuit
deperit absumpto miser hic abdomine multo
     turpiter et foedam reddit olens animam




 qui peregrino cultu licentius usi fuerint
ardet sublimes magnae carthaginis arces
     scipio quam propere publius obruere
donec consilium sollers perquireret aptum
     impendit multam ginnasiis operam
graio palliolo crepidisque frequentius usus
     segnior ad solitum non erat imperium
miliciaeque graui prius insistendo labori
     sumebat lassis paginulas humeris
scipio sculptus erat clamidatus seu crepidatus
     huius auus suetus qui fuit hoc habitu
non deforme sibi dux factus silla putauit
     hoc cultu uili degere parthenope
afros nauali qui primus agone subegit
     a coena quotiens nocte domum peteret
praecedens gneum funalis cereus ibat
     nec non tibicen tinnulus et fidicen
papirius masso priuatur in urbe triumpho
     primus in albano monte triumphat ob hoc
spectaclis quotiens interfuit amphitheatri
     pro lauro mirtus texit opaca caput
ergo triumpharunt ibi quos patres reputarunt
     indignos populi plausibus altisonis
at mani factum conuincitur esse superbum
     teutonicos cimbros uicerat et numidas
cantharus huic potum dat in hoc liber quia uinum
     indis sumebat iam sibi subpositis
at praetextatus cato dixit non trabeatus
     mos ut erat priscus ciuica iuditia




 de fiducia
binis scipiadis caesis totisque maniplis
     afri pugnabant hesperiam tulerant
his ex romanis grandeuus nemo superbis
     obuius it tandem scipio spondet opem
iste quater senos implebat temporis annos
     gaudet promissis plebs releuata bonis
urbem dum badiam cingit sustollere sellam
     qua sedet urbe sitam mandat in aediculam
ponitur haec pignus quia postera fulserit ut lux
     urbe potitus eo iudicat ipse loco
urbe potitus ea fit uerus luce statuta
     tractatis sella iuditiis in ea
patribus inuitis ex sicilia legionis
     protrahit in poenos ensiferas acies
quos speculatores castris submiserat afer
     captos perduci praecipit ipse sibi
nec de consiliis quaerit seu uiribus hostis
     sed monstrat singlos circumagens cuneos
dapsiliterque uiris animalibus et recreatis
     incolomes domino mittit eos proprio
contudit exosos hoc mentis robore poenos
     miratos animum principis aegregium
quadraginta patres ab eo sestertia quaerunt
     offert expensi ponderis ille libros
hinc indignatus quoniam de se dubitetur
     cum se legato sparsa pecunia sit
ponderis exigui ratione redarguor inquit
     ecce sequi iussus consulis imperium
qui tociens millena dedi sestertia uobis
     adquisita meis fortibus auspitiis
africa tota meo cum sit subiecta labore
     praeter cognomen hinc mihi nil retuli
fraudis amator ero iam candidus ecce capillo
     iamque senex fio deterior puero
non asiae frater gazis carthaginis ipse
     sum locupletatus sed magis inuidia
tanta placatus mox est ratione senatus
     approbat et magni fortia dicta uiri
neuius ad populum plebis fuit ille tribunus
     illi condixit constituendo diem
ille die dicto comitatu cum generoso
     affuit atque fori rostra celer subiit
inde triumphali redimitus tempora lauro
     proclamat uotis ciuis adesto meis
hoc carthago die romanas cogitur a me
     leges magna parans subdita suscipere
ergo uiri magnis grates exsoluite diuis
     en capitolinos placo uenite deos
miles eques sequitur populus sed et ipse senatus
     nudatur populo neuius ipse suo
ilico ludibrium uitans ignominiosum
     prosequitur magnum non sine felle uirum
emilianus dux muris incluserat hostes
     a quis castra rapi centuriae metuunt
ferreus ut murex spargatur plurimus urbem
     constituunt circa perque propinqua uada
plumbatas iaciant tabulas clauisque uerutas
     dux refugit timido credere consilio
quos arces inquit numquam comprendere quibis
     propulsare dolis gloria nulla tibi
afrorum turmas delerat dux salinator
     ex acie galli uix resident aliqui
uix ligures pauci palantes hos sine signis
     et sine praesidio mox ualet opprimere
parci debet eis inquit ne nuntius absit
     qui tantae cladis dampna ferat reliquis
eloquio clarus gallos a consule crassus
     obtinet hunc carbo uexat habens odio
illius exilio patrem dampnarat amaro
     ad speculanda probi tendit hic acta uiri
fecit crassus eum semper consistere secum
     exercet nullum quo sine iuditium
non ualuit carbo maculam confingere crasso
     hunc animaduertit esse quod esse uelit
urget maiorem dum publica causa catonem
     iudex ut grachus sit petit ipse suus
haec fuit illustris fiducia summa catonis
     hostis qui proprii iuditium subiit
scaure uir illustris uarius te proditionis
     accusat sumptis a mitridate datis
at tu respondes precor o audite quirites
     numquid non ciuis istius urbis ego
uobiscum uixi uos gesta quidem mea nostis
     haec ueronensis unde sciat uarius
cui potius nostrum sit credere dicite dignum
     fauit ei populus conticuit uarius
dum contra pirrum gereret res publica bellum
     naues carthago dirigit auxilio
mittit qui ducibus ferat haec responsa senatus
     nauibus abductis quae referant sociis
romanos solas solitos assumere pugnas
     possint quas proprio milite perficere
quando poetarum collegia caesar adibat
     non assurgebat accius unus ei
nec fastus causa ratione sed hoc fatiebat
     dignior est etenim littera militia
non te permouit caesar factum senis accii
     noras hoc animo non fieri tumido
euripides triduo uix tres uersus facit uno
     hinc apud alcestem conqueritur tragicum
ille fatetur se centenos composuisse
     inter nos differt hoc ait euripides
tempus in omne mei triduo quos composuisti
     uix hoc subsistent uiscere quippe carent
cum leda genitam sculpsisset in osse lacenam
     comprendisse refert zeuxis in effigie
quantum leda quiit caelesti fundere partu
     quantum meonides exprimere ingenio
cum iouis eximiam pinxisset phidia formam
     qua nil humani pulcrius est operis
quaerebat quidam quo mentem fixerit ipsam
     dum sic insignem composuit spetiem
instructum magno doctore fatetur homero
     qui scripsit nitidos de ioue uersiculos
irati ciues iniungunt epaminondae
     quod foedum ducunt amplius offitium
sternere thebanas caesa de rupe plateas
     hic opus iniunctum perficit aegregium
annibal exul erat prusiam saepe monebat
     romanos contra proelia suscipere
qui pecudes mactat prohibent bellare sed exta
     iratus regi dux ita poenus ait
creditur ha potius uitulina caruncula quam dux
     nudauit crebris qui latios spoliis




 de constancia
annibal italicum capuae spondet dare sceptrum
     credit figmentis urbs malefida ducis
annibal ut fugit flaccus capuam sibi subdit
     cuius maiores perdere constituit
deseruere fidem promissi futilis ob spem
     hii primi populum qui quoque decipiunt
in duo diuisos ergastula tradidit ipsos
     exemptum curis perderet ut uariis
sensit romanum dum parcere uelle senatum
     pernix ascenso nocte cucurrit equo
quo pars illorum ferro degebat honusta
     enecat hos primos inde petit reliquos
ad palos illis suat ut telis religatis
     indulgentia mox aduenit a patribus
quam scriptam tenuit donec cunctos iugulauit
     leua conclusam postea legit eam
ignorans ait hos patrum decreta peremi
     hec non displicuit calliditas patribus
fecerat hoc patriae quia flaccus pro pietate
     idcirco spretos se fore dissimulant
soluerat argentum pro captiuis numerosum
     illo fraudatus sustinuit fabius
cui dictatori patres equitumque magistro
     aequant minutium sed silet imperio
sepe lacessitus non est ab amore remotus
     et licet inuitam semper amat patriam
segnior haud belli fuit hic quam tempore pacis
     post cannis habitam consul erat machiam
perspicit ut plures fore poenorum legiones
     et sibi non tutum proelia conserere
poenos elusit romanos cautius egit
     magnos conatus annibalis minuit
et licet obtulerit species se crebro trophei
     ille tamen pugnam uitat adhuc dubiam
cannis attritas italas ita roborat alas
     non quoniam bellat sed quia dissimulat
fortior hoste suo fit pauco tempore lapso
     acrior ira spe nec minor imperio
scipio pugnando fabius cunctando ruinas
     urbis defendit magnus uterque fuit
plebem blanditiis sibi nectit pernitiosis
     peliganus nimium seditiosus homo
praecipuos sibi plebs affectabat dare fasces
     ut sit tarquinius aut numa pompilius
hac in re sotios assciuerat ipsa tribunos
     ad bona difficiles ad mala praecipites
ut sibi pisonem faueat petiere potentem
     qui renuens inquit funditus esse nequit
non rerum dominis dominabitur haec fera pestis
     dignior exitio quam ducis imperio
si dabitur plebs inquit ei dic anne fauebis
     infit non faueo sed magis esse ueto
hoc tam grande scelus propulsat piso uir unus
     opido sollicitis nobilibus reliquis
cum saturnini res publica tota tribuni
     turbine funesto paene labans rueret
qui numidas duro prostrauit marte metellus
     eius quam legem deligit exilium
silla ferox cunctis proturbatis inimicis
     obtinuit romam fletibus irriguam
iudicet ut marium cogit minitando senatum
     hostem romanum nemo refert sibi non
pandere quod sentit quaesitus sceuola spernit
     at dum silla feras euomit ore minas
ille ait armatas licet ostentando cateruas
     me terrere pares nil tamen effities
exiguus sanguis meus algidus atque senilis
     ante potest fundi quam quod aues fieri
urbem cum patria marius dux eruit ista
     hic hostis dici qualiter emeruit
neuius antoni uinctus perducitur ad te
     centurio clarus militiae studiis
quid facias illi dum percunctaris ab illo
     mox iugulari me protulit ense iube
nam neque supplitium neque promissum neque donum
     separat a diui caesaris auspitiis
rides antoni uitam concaedis et illi
     et sic constantem magnificas iuuenem
armis selapiam premeret dum punicus hostis
     discordant intus blassius et dasius
blassius ausoniis dasius uero fauet afris
     increpitat sotium blassius inde suum
qui sese uafris ut commendet magis afris
     delator sotii detulit annibali
adsistunt pariter negat unus et astruit alter
     tractabat poenus dux residens aliud
dissimulando ducem monet ut prius ille rebellem
     uel nunc romanis ut faueat dominis
exclamat dasius monitusne adtenditis huius
     nunc quoque romanis orat adesse suis
non credunt dasio uocem audierat quia nemo
     preter eum rediit blassius incolomis
blassius haud cessat donec dasium sibi iungat
     denique romanis reddidit unanimem
tradunt marcello se selapiamque latino
     quingentos numidas annibalis sotios
eraclidem carum delator necne calippum
     suspectos diro reddere uult siculo
intulit ille meos ne perdam perdar amicos
     fidos infidis ne mihi miscueris
dampnant iniuste praetores urbis athenae
     classem subruerant qui lacedemoniam
magis apud patrias socrates degebat athenas
     hic non consensit sed potius uetuit
ciues irati laqueos tendunt sapienti
     propterea iustus deperit undecimus
rex macetum dario forti pugna superato
     mersit se cidno flumine perspicuo
unde rigor totis diffusus frigore membris
     paene leuem regem reddidit exanimem
concertant medici uires extinguere morbi
     decernunt cuncti pocio detur ei
eligitur gnarus medicaminis arte philippus
     commiscet potus ille salutiferos
quae sumenda dabat rex iam manibus retinebat
     cum parmeno hominem mittit ei celerem
presentat regi cartam qui paene bibenti
     rex postquam legit trita uenena bibit
postea scripturam tradit medico relegendam
     obstupuit medicus conualuit dominus




prologus
quorum perspectam tenuit moderatio uitam
     ex inimicis qui foedera nexuerint
a quibus omnino fuerit calcata libido
     quos fugit dirae pestis auaritiae
qui paupertatem tulerint se sponte decentem
     quique uerecundi uiuere maluerint
seu qui coniugii laudantur amore tenaci
     seu qui munifici ciuibus extiterint
docta thalia doce tua nobis germina pone
     atque capaces nos carminis institue




 de moderacione
publicolae ualerus creuit cognomine consul
     quod maiestatem praetulerit populi
regibus exactis cum tocius dicionis
     uim uidet addictam consulis imperiis
inuidiosa grauis minuit fastigia regis
     et tolerabilius reddidit imperium
frenauit uires saeuas remouendo secures
     conuentus populi sustinuit fieri
sumpsit lucecium collegam praetulit ipsum
     quod natu maior at foret ipse minor
ciuem romanum dampnet quo nemo potentum
     constituit nisi quem lex stata punierit
aedes uero suae sublimi colle locatae
     instar erant arcis has quoque comminuit
reddit sic urbem moderamine liberiorem
     tranquillat durum consulis imperium
exulat emissus non longius urbe camillus
     ardea uicino quem tenet exilio
caeperat hic ueios eat aduersus modo gallos
     exorant patres cum spoliis reduces
cui dictaturae precium sublime dedere
     nec nisi sollenni sumere more tulit
ciuibus ingratis non distulit auxiliari
     gallos deleuit inmemor obprobrii
censor rutilius fuerat censorque creatur
     protinus in caetum conuocat hic populum
acrius obiurgat quia bis ius hoc sibi tradat
     quod datur emerito tempore uix modico
namque superbiret ne quis lex scripta coartet
     ne quis idem officium continue gereret
rutilii meritis plebs legem credula transit
     rutilius certat lex stata ne pereat
cum cincinnato plebs continuaret honorem
     nam tunc consul erat ius temerare uetat
continuare suos temptabat et ipsa tribunos
     sed neutrum fieri uir grauis ille sinit
dum fabii nato satis acri uellet ephebo
     plebs dare supremum consulis imperium
obsistit fabius non indignus quia natus
     sed quia iam consul quinquies ipse et auus
et pater et proauus maiorum quisque suorum
     saepius extiterat denegat id fore fas
ne sua progenies hos semper haberet honores
     fas cessare suos hoc ab honore refert
decernunt patres ut scipio maior haberet
     in tota positas urbe sua statuas
ut iouis in cella reliquorum per sacra templa
     in puluinari diuus honos sit ei
insuper ut totis quibus idem uixerit annis
     dictator consul permaneatque simul
patrum consulto nec plebis talia scito
     consentis fieri uir uenerande tibi
forcior appares dum uitas urbis honores
     ipsos quam cupido si caperes animo
monstrat marcellus prior annibalem superari
     atque siracusas posse capi refugas
a quo dum siculi quererentur falso grauari
     quos sortitus erat consul ab urbe datus
ipse rogat nullum non orat adesse senatum
     tunc aberat consul aduenit interea
admittit placida marcellus mente sicanos
     quos non auditos consul abire iubet
ille tenet motamque petit finire querelam
     res agitur causam disserit ipse suam
et quo liberius de se censere senatus
     quiret concilio cum siculis abiit
quorum frustratis examine grande querelis
     orantes recipit mox in amicicia
siciliam uero sortitus contulit ultro
     ipsam collegae qui petit hanc cupide
esset tiberius dum scipiadis inimicus
     scipio de uieta nomen habens asia
de sibi commissis rationem rite talentis
     consul cum cogat reddere non poterat
publicus hunc carcer caligine suscipit ater
     ipse tribunorum flagitat auxilium
cum suffragari nullus praesumeret illi
     grachus secessit protinus a reliquis
decretum scripsit quod demum sic recitauit
     scipio qui magnis conspicuus tropheis
reges in tetro detrusit carcere crebro
     carcere non dignus cum sit abire damus
rebatur populus quod scriberet aspera grachus
     sobrietas eius laudibus astruitur
posterior lustrum dum scipio conderet unum
     lustro finito more litat solito
ritu sollemni sibi scriba preces ibi fundit
     scriptos in sacro quas legit ille libro
crescere romanas o dii concaedite gazas
     publica res ut sit amplior efficite
scipio respondet non ista precamina dices
     publica res diues amplaque iam satis est
incolomis maneat pete qualis quantaque nunc stat
     et sic inscribi praecipit ipse libris
prima petenda prius fuerant dum septimus huius
     urbis conclusit sceptra moderna lapis
orbis cum totus sit iam sibi paene subactus
     sufficit ut iugis ista potentia sit
productus testis quae profert sceuola uidit
     quae possent miserum perdere iure reum
oportebat ait nisi solus eram mihi credi
     uno teste cadit nemo reus gladio
ecce fidem seruat miserum quoque sceuola saluat
     una pium monstrat altera causa probum
scipio uir clarus secum magnusque metellus
     discordes nimiis extiterant odiis
confoditur gladio recubat dum scipio strato
     ha uir magnificus in propriis laribus
audita cuius crudeli morte metellus
     proruit in populum uociferans nimium
moenia romanae ciues urbis cecidere
     maximus en nostri pro dolor interiit
currite quippe suos infra ruit ille penates
     isto non ulto tutus erit quis homo
praecepitque suis humeris imponere natis
     ipsius feretrum talia quis retulit
estis maiori non amplius exhibituri
     meroris plenum funeris obsequium
exilio missus alius non iste metellus
     spectabat ludos trallibus in theatro
sunt apices lati sibi cum populo residenti
     quis erat inscriptus exilii reditus
ille legit missam sed secreto sibi cartam
     caelans leticiam quam retinet subitam
nec uadit theatro nisi spectaclo prius acto
     discessit toto postea cum populo
unus ei pulso uultus fuit atque reuerso
     nec fortuna grauem fuscat ei fatiem
in siria bibulus uir honores semper adeptus
     olim degebat curia quam dederat
indolis egregiae natus iugulatur uterque
     aegipti a seuis inpie militibus
quos cleopatra uiro captos direxit amico
     hinc ut natorum uindicet interitum
qui renuens ait haec patribus uindicta supersit
     diros carnifices reddidit incolomes
dum disciplinis se phitagorae nimis artis
     architas mergit nobilis enituit
pro quibus assumpto longo duroque labore
     tandem percepit quod nimium cupiit
interea degit dum discipulus metaponti
     uilicus eius rus negligit et minuit
qui rus neglectum cernens repedando tarentum
     nimirum mestus efficitur nimium
intuitusque uirum nisi tristis eram tibi dirum
     inferrem dixit inprobe supplitium
iratus seruo plato fit pro crimine foedo
     sed metuit iustum dum superare modum
illum seusippo caedendum tradit amico
     eius xenocrates discipulus fuerat
infit ei quidam iuuenem se audisse loquentem
     de se tam digno turpia uerba uiro
credere mox renuit quem sic amplectimur inquit
     nulli de nobis turpia uerba facit
cui delator ait minor quia non mihi credis
     iuro per insignem dicere uera iouem
ne plato confundat qui tam constanter iurat
     sedulitate pia protulit inquit ea
ni prodesse modo mihi sciret siue futuro
     seclis perpetuis non ea pretulerat
sexies a quinis mira uirtute tirannis
     eruit oppressam trasibulus patriam
liquerat exosas totus iam ciuis athenas
     atque uagabundus omnis erat populus
quos ut collegit decretum mox sibi fecit
     ne foret ex rebus mentio praeteritis
restituitque statum sic urbem cautus in amplum
     cum foret aerumnis fracta nimis nimiis
pulse siracusis megarum fugis obtime ciuis
     non admissus abis theodori foribus
unde refers comiti ne dulcis amice graueris
     clausimus ipsi aedes dum fuimus proceres
aemulus astuto fuerat collega stasippo
     utilis ille suae ciuis erat patriae
compellant cautum cognati saepe stasippum
     illum submoueat ne sibi obesse queat
dicit ferre grauem gratis se uello sodalem
     urbs careat tanto ne uiduata uiro
dum piscatores in milesia regione
     uerriculum traherent ecce uir adueniens
emit eum iactum quem praeberet sibi fatum
     extrahitur salsis aurea mensa uadis
exoritur pro qua mox controuersia multa
     mensam quippe suam litigat emptor eam
pisces non aurum pactos illi fore dicunt
     consulitur phebus iudicat hoc populus
uox a cortina sonuit caligine plena
     illi caede tripes qui sapientior est
iuditio populi donatur mensa thaleti
     de septem doctis maximus iste fuit
qui donat biae bias pitaco dat habere
     ordine possedit septimus hoc tripodam
ille sagax phebo concessit habere canoro
     uox emissa sacris dixerat hoc aditis
constituit primus lacedemoniis theopompus
     rex ephoros qui sic regibus oppositi
ut sunt consulibus plebi dominando tribuni
     non sinerent reges ciuibus esse graues
coniux infit ei cur imperium minuisti
     fiet natorum posse minus solito
rex minus inquit erit prolixius at sibi posse
     posse id longius est quod mediocrius est
propulit anthiocum trans montem scipio taurum
     linquere surreptam praecipiens asiam
grates romanis rex ex animo probus egit
     exemptus curis quod grauibus sit ab his





 de illis qui de inimicis facti sunt amici
emilius lepidus uir in omni parte probatus
     pontificis functus et ducis offitio
fuluius et flaccus magnis uir honoribus auctus
     discordes longo ferbuerant odio
censores facti discordia cessit ab illis
     censuram peragunt unanimes rigidam
liuius indignum sextus culpante nerone
     perpessus fuerat longius exilium
consulis imperio donantur dum simul ambo
     ex inimicicia creuit amicicia
ex animo sexti caedens iniuria testis
     illius gratum deserit ingenium
temporis articlo concordia profuit illo
     haud minimum poenis congredientibus his
quos utrique uiri facti uehementer amici
     fundunt cum totis fortibus auxiliis
irati grachus fuerant et scipio magnus
     patrum mandato tempore disposito
in capitolino pransuri uespere colle
     discordes ueniunt unanimes redeunt
pulcra datur gracho coniux cornelia uirgo
     scipio quam natam donat ei propriam
gauinium cicero studio defendit opimo
     quem dum consul erat urbe procul dederat
hunc repetundarum reus existat quia rerum
     creditor accusat credita cum repetat
infestum sibi uatinium sibi iure perosum
     tutatur binis is quoque iuditiis
quod factum tullii teterrimus ipsius hostis
     subsequitur pulcher foedus amore licet
a tribus iste uiris incesti crimine turpis
     est accusatus nomen idem fuit his
ambitione reus fuit horum lentulus unus
     quem patrocinio protegit ille suo
gallus et ipse tuam te dampnato sibi natam
     copulat antoni conditione thori
gallum dampnaras mecoloni deinde procuras
     ipso res eius attribuente uiro
pulcrius obsequiis iniuria uincitur omnis
     quam si perpetuis hanc saties odiis




 de abstinencia et continentia
permanet haud solidum cui saeua pecunia regnum
     aut uenus imperitat luxuriesue domat
regnat eo tales ubi sunt iniuria pestes
     cum turpi fama linga procax odia
scipio contritis una poenis et hiberis
     cuiusdam formae caeperat eximiae
indibilis sponsam quam praecipue generosam
     annos octo ter scipio tunc habuit
hic sine coniugio iuuenisque puellaque uirgo
     quod tulit intactam reddere miror eam
indibilis multum pro uirgine detulit aurum
     aurum cum sponsa redditur indibili
uirginis ingratus non est tibi scipio sponsus
     mox tibi namque suam conciliat patriam
grecia consuetum mittit soluendo tributum
     pectore sincero detulit inde cato
nec uenus hunc domuit nec auaritiae sitis ussit
     afflueret cunctis cum uia deliciis
nimirum ex utero naturae prodiit uno
     sobrietas uirtus atque cato rigidus
non nisi coniunctam tibi posti druse puellam
     uitricus augustus rex tibi frater erat
pulcra puella uirum lugens antonia primum
     ducere post illum spreuit honesta alium
haec socrus et strato recubarunt semper in uno
     friguit hoc iuuenis hoc anus insenuit
progenies regis clarissima marcius anci
     mactus deiecto nomine coriolo
laudibus attollit quem consul postumus amplis
     pro bene patratis actibus innumeris
quem ditat donis centeno iugere ruris
     denis electis de grege mancipiis
cui totidem dat equos ornamentis phaleratos
     argenti quantum ferre potest humeris
caetera spernit equum qui se uehat accipit unum
     hospicii carum sedulitate uirum
sannitum curio legati consule uiso
     eius mirantur pauperiem nimiam
rustica sella sibi modicus focus atque catillus
     ligneus et lignum quae deceant epulae
qui redeunt auri magnum pondus sibi mittunt
     orant supplicibus percipiat precibus
ille superuacue non dicam dicit inepte
     hoc mihi defertis non eget his curius
quam diues fieri plus diuitibus dominari
     exoptat curius ite referte citi
auro corrumpi seu bellando superari
     non poterit curius diuitiis uacuus
hic latio uictum cogens excedere pirrum
     nil sibi de praeda multiplici statuit
urbs ditata fuit locupletatique manipli
     quinquagena patres constituere sibi
iugera conscribi ruris septenaque plebi
     sed non excessit hic numerum populi
dicebat ciuem non esse probum sed inanem
     qui contentus eo quo reliqui esse nequit
fabricius tota uir honoribus amplior urbe
     et grauitate suis temporibus uiguit
censu pauperibus minimis tamen aequiperandus
     robore cui mentis nullus erat similis
isti sannites dederant se sponte clientes
     quos sibi subdiderat moribus ipse suis
argenti qui pondo decem dant quinque metalli
     alterius spreuit cum totidem famulis
rerum contemptus facit hunc ditem sine censu
     et sine uernaclis plena domus famulis
tessalus ad pirrum suscepit ab urbe profectum
     nomen cineas hospitis huius erat
hic epicureus disciplinis cumulatus
     uana confidens affuit in sophia
iste uoluptatis causa debere docebat
     cuncta magis fieri maius id esse bonum
non potuit fatuam legatus ferre sophiam
     sed suasit pirro non adhibere fidem
et rex plus isti quam greco credidit illi
     fassus uirtutem iustius esse sequi
roma quidem iugi bellorum pressa latore
     euasit summum fortis ad imperium
palladis urbs nimiis se deliciis ubi soluit
     uirtutum famam perdidit egregiam
aetholi fortem uisunt quando tuberonem
     caenabat solito fictilibus patinis
qui pretiosa sibi praebent argentea uasa
     artis subtilis usibus in uariis
risit delatis ubi uir parcus sibi uasis
     sint ait haec uobis non amat haec tubero
ut paupertati succurrere sobrietati
     sic uultis uestras tollite sarcinulas
paulus deuicto dum persa rege superbo
     urbis pauperiem subrueret ueterem
quae paupertatis fuit heres tempus in illud
     ipse nichil tantis ex opibus tetigit
gloria sola sibi sed rerum copia plebi
     creuit contentus qua fuit ille probus
tunc primum solito plebs est laxata tributo
     gurges ei testis numeriusque fuit
legatis dederat tholomeus munera multa
     illi romanus miserat hos populus
thecis aerarii ponunt haec inde reuersi
     primo quam referant uerba ducis patribus
munera quae populus sibi reddit et ipse senatus
     nam pro communi nemo ministerio
de sibi collato retinebat munere quicquam
     ni concessisset curia cum populo
pellibus hedinis usus cato pro pretiosis
     et tribus assumptis it sibi mancipiis
assibus urgendos cum quingentis ad hiberos
usus quo nautae uino nec eo potiore
     semper enim parcus uir fuit iste probus
scipio bis consul qui dicitur aemilianus
     quique triumphis iam clarus erat geminis
longe directus septem seruis comitatur
     non habuit quoniam plurima seruicia
plura numantina carthaginienseque praeda
     emisse hunc licuit sed nichil hinc tetigit
romanas uires cum frangere marte nequiret
     magnus rex pirrus efficitur socius
conparet ut romam patriam spoliauit opimam
     nondum uenalis roma licet fuerit
misit quam plures honeratos aere clientes
     qui largis urbem muneribus cumulent
ianua sed donis aperitur nullius illis
     nam frugalis adhuc regia roma fuit
exponunt dites marius seu cinna penates
     dum proscriptorum pauperibus populi
tam cupidus nemo fuit ut quid tangeret inde
     sed uelut a sacris continuere manus
peruigilat phirnae plebs de tota regione
     cum soluit diuis annua uota suis
affuit ut scribunt ab athenis nobile scortum
     xenocratesque tuus o plato discipulus
conueniunt pulcram iuuenes ludendo puellam
     frangant xenocratis ut graue propositum
promittit forma confisa nimis spetiosa
     nouerat hunc castum gretia tota uirum
utraque pars posuit pignus quod utrimque poposcit
     inportuna probo se ingerit illa uiro
nec prohibet secum uir castus ludere scortum
     inque cubare sinu tangere quaeque manu
suauia blanditiae nec tactus mollit iniquae
     irrita discessit pignora turba petit
tempnitur illa quod et generosa faceta decora
     emollire uirum non ualuit rigidum
quae respondet se non pro statua pepigisse
     sed sua pro uiuo pignora missa uiro
regis alexandri transmissa talenta ministri
     detulerant uillam quos trahit ad propriam
apponit mensam modico sumptu sibi partam
     idem qua frugi more suo fruitur
postera lux oritur poscunt aes ut numeretur
     qui missi fuerant intulit ille quibus
uobis hesterna patefecimus ut puto coena
     nos animo uanas spernere diuitias
diogenem cinicum dum rex in sole locatum
     uisit alexander ede uelis quid ait
dicit ei cinicus non obsistas uolo nil plus
     me sine sole frui caetera tolle tibi
cuius pera penus sed dolium erat domus eius
     hoc obicit uentis solis et hoc radiis
inquit aristippus holus illi fonte lauanti
     assentareris si siculo cinice
non holus hoc esses cinicus cui talia profert
     immo si uelles mandere parcus holus
horreres assentari male blandus iniquo
     contentus parco sum uelut ipse cibo




 de paupertate
hospita matronae fuerat cornelia magnae
     ostendit uestes quae sibi multiplices
donec natorum cornelia turba suorum
     adueniat ceptum protrahit alloquium
mox rediere scolis gracchi cuneus puerilis
     horum matronae mater ait tumidae
ornamenta mihi sunt hii ditissima nati
     possideo magnas has ego diuitias
expertem noris me totius ambitionis
     ditem me fateor hos ubi conspitio
regum finita dicione nimis uiolenta
     consul erat brutus atque simul ualerus
tarquinio brutum genitus brutus necat ipsum
     tercio fit consul qui superest ualerus
qui postquam claris auxit commissa tropheis
     excaedens mundo uiuit adhuc merito
hic adeo pauper fuit ut supplere nequiret
     eius de rebus exequias populus
cui rogus et lectus de communi fuit emptus
     claret quod census huius erat modicus
agrippam populus delegit et ipse senatus
     nectendae pacis actor ut esset eis
quod pie compleuit probat haec concordia iugis
     eius agit funus pauperis ut populus
fabricio tantum papoque patella deorum
     argento fuerat uasque salis modicum
sustinuit plenam sacrata pulte patellam
     saepe tripes gaii corneus ille fuit
quae licet haeredis papus de iure teneret
     reiecit censum dum putat haec nimium
atilio missi rus haec retulere serenti
     dictatura tibi traditur ecce ueni
eius callosae rastri de pondere palmae
     rexerunt currus ilico laurigeros
nec ueritus paruum post bella recessit ad agrum
     et tenuit stiuam seuit ador uiciam
regulus atilius de sanguine prodiit huius
     afros qui primus contudit auspiciis
consul contiguum qui designatus in annum
     successor poscit detur ut alter ei
scribit namque suo septeni iugeris agro
     quod cultor desit uilicus occiderit
squaleat et dumis tellus uiduata colonis
     uxor cum natis areat ipsa suis
patres praecipiunt aedili quo serat agrum
     consulis uxorem cum pueris foueat
cincinnatus item possedit iugera septem
     qui dictatoris munia promeruit
hinc obsignatum tribus amissis ob amicum
     bis bini dominus iugeris efficitur
filius ad causam non occurrit dirimendam
     hinc rapit iratus censor agri reditus
aelia progenies fuerant ter quinque quirites
     his modicus sumptus his erat una domus
illo quo tumuli nunc cernuntur mariani
     unus ueientum fundus eis in agro
argenti scripulus nunquam sibi constitit unus
     donec de praeda paulus eis dederit
qui persa uieto tribuit genero tuberoni
     argenti pondo quinque nichilque sibi
denique nunc paulus uita decessit egenus
     ut nisi uenisset fundus ei modicus
hic tamen et solus non esset sumeret uxor
     unde sibi dotem iuncta sibi nouiter
non his pauperies nocuit quia non sibi fasces
     multa talenta dabant sed probitas animi
nunc probitas alget tribuitque pecunia fasces
     nobilitas mentis nil iuuat aut generis
conprimit infidos dum scipio consul hiberos
     ut sibi successor adueniat petiit
filia nam tedas poscebat adulta superbas
     unde nec est matri dos tribuatur ei
natam nobilius statuit dotare senatus
     illa quam digno tradit habere uiro
describit scaurus quantum liquit pater eius
     dena refert tantum plus neque seruicia
milia nummorum decies ter quinaque tantum
     iste tamen magnae praefuit ausoniae
qui modicos census nec sufficienter habemus
     inspexisse uiros hos libeat rigidos
et qui fortunam contendimus esse malignam
     hanc uideamus quo pertulerint animo




 de uerecondia
spectabat populus quo ludos atque senatus
     indiscretus adhuc extitit ille locus
secreuit grachus donec et scipio consul
     nec tamen ex populo sederat in theatro
ante patres quisquam prohibente pudore modesto
     quippe uerecundus non tulit hoc animus
pulsus flaminius celsa de sede senatus
     extremus sedit consul hic ante fuit
germanusque titi regem macetum superantis
     iste uerebatur iungere se patribus
quod temere coepit uarro consul male finit
     testis cannensis pugna maligna fuit
hic dictaturam fugit ob culpam manifestam
     quamuis oblatam dum cauet inuidiam
hoc fecit melius nam fecerat omnia peius
     laudibus in cuius hoc magis astruitur
scipio qui gneius genuit quem scipio magnus
     poscit praeturam sed cicereius obest
hiique petunt campum qua plebs conuenerat ipsum
     carpit eos uulgus carpitur asperius
obstiterit gneio quoniam cicereius honoro
     et tam praeclaro de duce progenito
protinus in laudem qui uertit futile crimen
     quamuis centuriae se magis expeterent
abiecta candente toga qua more uetusto
     induitur fasces qui petit a populo
instat pro gneio donatur honore cupito
     gneius pro patriis innumeris meritis
donat plebs alios cicereio gratis honores
     primo culparat quem modo magnificat
obtinuit crassus fieri solita prece consul
     cogitur in toto plebe sedente foro
more suo supplex cunctis persoluere grates
     sceuola porro socer eius erat pariter
quo praesente pudet uili se subdere more
     orat ut abscedat donec id efficiat
solius soceri magis est ueritus grauitatem
     plurima praesentis milia quam populi
campis pompeius in pharsalicis superatus
     urbem larissam dum fugit ingreditur
obuius at propere populus satis offitiose
     uictor ait uestro dignior obsequio
caesar uulneribus tribus et decies bis adactus
     collecta moriens ueste pudenda tegit
qui nec in extremis caruit grauitate pudoris
     ut circumspectus uixerit hinc capimus
protulit eximiae iuuenem sacra tuscia formae
     cui uiso subdi femina quaeque cupit
callent zelotipi nuptas ardere mariti
     quisque pater natam sensit amare suam
iratus castum pater et uir zelat ephebum
     suspectum iuuenis se dolet ille nimis
et nimis insignem mauult delere decorem
     foedat ob id niueam uulneribus fatiem
ad theatrum spectare senex properauit athenis
     cum populo ludos dat sibi nemo locum
legati lacedemonii sedere sequestri
     ad quos diuertit callidus ille senex
illi candenti mox omnes caniciei
     assurgunt amplum necne dedere locum
externae gentis factum laudabile cunctus
     ingenti plausu prosequitur populus
unus praeclare sparthanorum inquit athenae
     dicere recta sciunt sed renuunt facere




 de amore coniugali
in domibus gracchi capiuntur forte colubri
     femina masque simul de quibus augur ait
femina si atteritur matrona domus morietur
     si mas percutitur uir quoque praemoritur
ergo marem gracchus detruncat nil remoratus
     uxori pocius quam sibi sollicitus
imperio patrum classem redit haec sotiorum
     prosequitur magna plaucius ex asia
ducit orestillam licet inuitus sibi nuptam
     dumque tarentinum contigit illa solum
extremum sortita diem stigium petit amnem
     ungitur induitur extruiturque rogus
interea stricta se percutit ille machera
     et secus uxorem se iacit exiliens
protinus indutus caligisque togaque crematur
     coniuge cum cara plaucius igne sua
declarat tumulus super horum corpora factus
     gestat gestorum qui memorem titulum
iulia pompeio fuerat coniuncta marito
     caesaris haec proles pulcra pudica fuit
haec aediliciis conuentibus est ubi uestis
     deportata sibi sanguine tincta uiri
corruit exanimis subito partumque profudit
     partus et ipsa perit quo fuerat grauida
heu heu quam toti fuit haec mors lugubris orbi
     quae socerum magno separat a genero
porcia quam rigidus genuit cato quam sibi brutus
     iunxerat illeso caesare clarus adhuc
comperit ut campis brutum cecidisse philippis
     ardebat duro perdere se gladio
sed quia non ualuit datus huic custos quia cauit
     prunas exhausit tostaque uiscus obit
rex gentis cariae priuatur munere uitae
     nomine mausolus dictus hic asseritur
cara sibi nimium fuit artemisia coniux
     illa uiro clarum constituit tumulum
illud structura postquam perfecit opima
     exornans auro marmore cum uario
non sibi suffecit tumulum sed feruida fregit
     dum desideriis uritur inmodicis
eruit ossa uiri bibit haec commixta liquori
     ipsa sui uiuus facta uiri tumulus
nomine mausoli sunt mausolea uocati
     magnorum clari nunc hominum tumuli
uxor romanis nimis infesti mitridatis
     formae excellentis hypocratea fuit
flagrans insignem mitridatis amore decorem
     spreuit femineum reiciens habitum
gestauit clipeum galeam toraca uel arcum
     facta comes iugis rebus in ambiguis
quamuis difficiles leuius tulit ille labores
     demulsus caro coniugis obsequio
quidam sub tetro clauduntur carceris antro
     plectendi meritis a lacedemoniis
uxores quorum donant custodibus aurum
     adiungi clausis sic potuere uiris
admissae uestes commutauere uiriles
     illis femineum contribuunt habitum
hortanturque suos illinc exire maritos
     pro quis suppliciis deperiere feris




 de illis qui etiam in aduersis amici permanserunt
gaudes fortuna dum te comitante secunda
     tunc minus humanae forsan egebis opis
at cum te durum perstrinxit uerbere fatum
     cari iocundum tunc erit auxilium
hinc magis illustres qui permansere fideles
     casibus in duris esse scias meritis
nemo fauet sociis et amicis sardanapali
     in turpi luxu qui senuere simul
notus amicicia piladis furiosus orestes
     quam patris auspiciis esse magis meruit
dum se posse magis quam romam posse laborat
     gracchus paene suam praecipitat patriam
publicus hinc hostis decretus agente senatu
     plectitur extremo perfidus exitio
caesus suprema caruit miserabilis urna
     dantur praecipites illius unanimes
blossius extimuit postquam patrum stata sciuit
     illi plus iusta iunctus amicicia
te petit o leli sibi poscens auxiliari
     es qui consilium consulis assiduum
arguis aduersum quia senserit ipse senatum
     quod fuerit prauo iunctus amore uiro
excusat sane secerni non potuisse
     eius amicicia quae fuerit nimia
quaeris si magnum grachus iouis urere phanum
     praeciperet faceres protinus ille refert
quicquid magnanimus iussisset grachus amicus
     explessem promto nil dubitans animo
grachi consiliis et rebus debilitatis
     isti sed soli consotiantur ei
quorum alter pomponius et lectorius alter
     hii texere suis corporibus trepidum
undique telorum premit hunc dum grando ruentum
     dum fugit et tutum quaerit in urbe locum
tergemina in porta iaculis pomponius obstat
     in grachum uersis agminibus populi
donec pertransit carus pugnando resistit
     tandem confectus uulneribus periit
obiectus turbis laetorius exagitatis
     sublicii pontis dimicat in medio
permanet hic fixus donec pertransit amicus
     seque premi toto cernit ut a populo
in sua nudatum demergit uiscera ferrum
     et de ponte cauum se iacit in fluuium
carceris in tetra uincitur caepio cella
     cuius desidia corruerant aties
pro dolor has gladiis cimbri fudere cruentis
     sed sibi coniunctis teutonibus sociis
porro reginus eum plebis fuit ille tribunus
     eximit horrendis carceris a tenebris
illiusque fugam promtus comitatus acerbam
     sustinet indignum nec piget exilium
punis antoni lucullum te quia spreuit
     audacem brutum quod tibi praetulerit
irrigat illius lacrimis dum menbra uolunnus
     profert singultus multiplicat gemitus
ad te pertractus rogat ut caro sotietur
     ut feriatur eo quo periit gladio
mandas defuncti circa corpus iugulari
     ad quod deductus oscula dat manibus
et caput amplexus traiectus cuspide pectus
     astra cadens linquit et stigis ima petit
te sibi praefectum tibi grata placentia gratum
     expeciit caeli clauserat hostis eam
crudelem metuis dum cinnam iam grauis annis
     constanter properum deligis exitium
lucius eligitur petronius artus amicus
     rompheam iugulo mergat ut ille tuo
hic a te factus fuerat de paupere magnus
     qui primo refugit sed prece uictus agit
hic sua postremo penetrauit uiscera telo
     iecit et unanimem se super exanimem
euitando tuam brutus mutina fugit iram
     atrox antoni sed sibi nil ualuit
clausus spelunca latuit caligine caeca
     pro quo terenti malueras perimi
dum uestigat eum furius te inquis fore brutum
     cognitus euadis proditus ille perit
uixit amiciciae custos quam lelius artae
     plene quae possit nescio linga loqui
nec minor agrippae dilectio quam cohibere
     nec rota fortunae nec ualuere minae
phitia phitagorae docti damonque fuere
     miro conexi foedere discipuli
unum cum siculus uellet punire tirannus
     dum sua disponat fit sibi uas sotius
mirantur cuncti quoniam sic credidit illi
     qui si non redeat morte cita pereat
lux aderat tristis sed non uenit ille fidelis
     increpuere uadem nec timet ipse fidem
at subitus posita uenit perimendus in hora
     obstupuit dirus unde dionisius
orat ut aeternum sese dignentur amicum
     et mox dimissum iussit abire uirum
thesea pirithoum collaudat gretia multum
     hii penetrant stigios ut referunt fluuios
sed figmenta magis possunt quam uera uideri
     gretia quae mendax finxerit ut reliqua




 de liberitate
plures captiuos dux proposuit redimendos
     annibal aere dato quos redimit fabius
patres de sparsis nil restituere talentis
     uendit ob id modicum qui sibi solus agrum
apula diues erat mulier cognomine basa
     femina romanis dapsilis illa satis
haec alit in muris denos fabios canusinis
     cannensis pugnae relliquias miserae
roma commota quatiente fero catilina
     agrorum reditus parcior efficitur
uix uel maiorum poterat persoluere quisquam
     credita postposito faenore pondo sibi
creditor exagitat sua debitor ut sibi reddat
     debitor excusat reddere cum nequeat
bis decies septena suo sestertia faenus
     captans confidius crediderat populo
exigit angusto nil horum tempore toto
     aerumnis presso conpatiens populo
attalus astrictus romanis mansit amicus
     cui bello captam contribuunt asiam
munifici plane tantum regnum tribuere
     uni cui socio magna licet merito
inuidiam conflat bona qui sibi plura receptat
     sed qui dispertit gloria crescit ei
flaminius plures regi macetum tulit urbes
     quem uexans bellis fregerat assiduis
isthmica uisendi spectacula grecia causa
     conuenit est consul hic quoque flaminius
praecipit ipse sibi prebere silentia plebi
     ut tuba concrepuit mox populus siluit
praeco proclamat quae consul dicere mandat
     grecia uerba ducis percipe flaminii
ut sint inmunes a seruitio iubet urbes
     ipse philippi quas dedicione tulit
gentes laeticia percussae mox inopina
     cum dictis nollent his adhibere fidem
congeminat praeco quae protulerat sibi primo
     tota sonat laudes consulis ilico plebs
exultat populus caelum clamore repletur
     persultant ualles consonat omne nemus
attonitae uolucres super expauere uolantes
     in terramque ruunt gaudia tanta strepunt
hiero siracusas qui rexit clade reperta
     res afflicta nimis publica qua fuerat
aspera bella lacum dum gessit apud trasimenum
     hordei bis centum milia distribuit
ter centena dedit modiorum milia farris
     auri bis centum pondo quaterque decem
cuncta manu larga romanis contulit una
     quodque uerecundos esse sciebat eos
auro formatur uictoria ne uereatur
     aurum cum populo curia suscipere
diuitiis locuples animo locupletior unus
     ex agrigentoris gillia ciuis erat
hic donare magis quam sumere semper amauit
     munificentia quem credo uirum genuit
illius ipse lares pietatis templa putares
     hinc monumenta sibi publica plebs statuit
hinc ciues epulis recreantur saepius amplis
     dotes uirginibus esca datur uiduis
hincque uerecundis priuatim uictus egenis
     hinc aes oppressis praesidiumque famis
hinc nudis tegimen pupillis dulce leuamen
     captiuis pretium subsidium miseris
hospitium externis datur hinc in moenibus urbis
     hincque sub urbanis instruitur domibus
quingentos equites a tempestate gelensos
     iactatos aluit induit ex propriis
quidam fortunae sinus extitit ille benignae
     dicas communes omnibus huius opes
urbes uicinae pro cuius prosperitate
     liba preces fundunt amplius urbs propria




prologus
humanos legis hic aliquos hinc collige multos
     sic age de reliquis quos ibi reppereris
hic legis ingratos aliquos hic denique gratos
     hic consanguineos qui coluere suos
dilexere suos qui toto pectore natos
     qui duri natis amplius extiterint
qui rexere suos aequo moderamine natos
     mortes natorum qui leuius tulerint
quae fatiens memores ditas polinnia uates
     huc ades a celsis montibus aoniis




 de humanitate
conscripti patres missos carthaginienses
     tractant clementer suscipiuntque preces
soluunt captiuos duo milia septingentos
     audaces animo corpore praeualidos
attulerant pretium sed gratis eos sibi reddunt
     gaudentes patriam qui peciere suam
sit quibus indultum quibus aes tam grande remissum
     perspice quam multus hostis atroxque datus
praecipiunt idem numidam post fata syphacem
     efferri regem funere magnifico
detinuit clausum custodia tiburis illum
     annis non paucis tibure uinctus abit
defuncto persa qui rex decessit in alba
     in qua clausus erat hostis et hic fuerat
praetor dirigitur qui funus regis honoret
     huncque sepulturae mandet honorifice
fortis musachanes masinissae regia proles
     finitum bellum iam fuerat macetum
dum redit a paulo cum praesidio numidarum
     in pelago classis flamine flante perit
brundisium iuuenis uenit iactantibus undis
     curia praetorem dirigit ad iuuenem
prebet hic hospitium facit expensas comitatum
     munificus pleno recreat obsequio
hic reficit naues sociosque remunerat omnes
     argenti libram distribuens equiti
quinquagena simul sestertia dando uiritim
     post modicum iuuenem dirigit incolomen
bithiniae romam prusias rex it amicam
     obuius est capuae scipio praetor ei
romam deducto plebs obuia currit ouando
     tota coronatur urbs in amore uiri
instruitur multus famulisque sibique paratus
     affectus priscae crescit amiciciae
aegipto pulsus minor hunc pellit tholomeus
     romam contendit hancque repente subit
squalidus et paucis uenit comitatus amicis
     pictor alexander hospitio recipit
niligenam stupidus uidet ut uenisse senatus
     cur non mandarit se properare rogat
nam praemisisset praetorem moris ut esset
     praeberet lautum largus ut hospitium
ilico communes mandatur adire penates
     cumque suis uariis uescitur ille cibis
uadit honoratus spe multiplici releuatus
     promittit promtum curia subsidium
in bello primo magnae carthaginis hanno
     dux ruit occisus olbia diripitur
fortiter hic pro qua dum dimicat occidit extra
     hosti magnificas apparat exequias
romanus ductor cornelius hinc sibi maior
     laus quam deuictis creuit agenoreis
non ualet affectus crispinum uincere binus
     ira grauis famae gloria pennigerae
campanum badium prius hospitio susceptum
     aegrotumque pio fouerat obsequio
qui post perfidiam qua defecit capuanam
     oblitus meriti nec memor hospicii
prouocat in bello crispinum perfidus ultro
     uiribus hic quamuis forcior atque animis
cui crispinus ait quibus o furiis agitaris
     foederis oblitus numquid es hospitii
non mouet armorum me terror stulte tuorum
     corporis aut uires his quia me minor es
sed uiolare pudet quae tecum foedera iunxi
     nonne recordari debueras meriti
ignotam quae te feriat circumspice dextram
     etsi forte ualet non mea te feriet
strictum mucronem ceruice tua reuocarem
     cognossem nostrum mox fore te badium
strage siracusis a se uictore refertis
     plorat marcellus fata gemens populum
moenia dum cingit celtobrica caelsa metellus
     rethogenes castris iungitur ausoniis
machina construitur quae celsas conterat arces
     opponunt ciues rethogenis sobolem
qui perimi natos urbs ut caperetur auebat
     dum ciues odio persequitur nimio
urbem discingi iusta pietate metellus
     pro pueris motus obsidione iubet
ciuibus illa satis clementia grata probatur
     urbem namque suam seque dedere duci
scipio posterior mittit carthagine capta
     ad siculas urbes ut sua susciperent
ornamenta suis a poenis eruta phanis
     et per legatos dirigit illa suos
hastae subiectos dum praetor uenderet eius
     captiuos missus est puer eximius
audit dum numidam fore dum patrium masinissam
     fecerat infidum punica fraus puerum
aureus anulus inquit et aurea fibula detur
     idem clauatam percipiat tunicam
ponetur faleris sonipes ornatus et ostro
     prebent hispanum praetor ei sagulum
gaudentem numidae puerum mittit masinissae
     complures equites dantur ei comites
persa deducto paulus paulo ante tiranno
     occurrit cultus cultibus imperii
allapsum genibus leuat et uerbis pie mulcet
     precipit ut secum prandeat et sedeat
et quia uirtutis sit uincere parcere laudis
     persae uita datur sit licet inmeritus
ponpeius regem caepit pugnando tigranem
     qui persae robur seu mitridatis erat
nam pulsum ponto mitridatem suscipit ultro
     contra romanum protegit imperium
qui ruit ante pedes prostratus corpore magni
     et diadema sui tradit ei capitis
magnus quem releuat celsaque in sede reformat
     et diadema suum restituit capiti
dat mandata sibi quae non sit fas temerari
     demulcet regnum restituendo suum
nouerat hic magnum regem strauisse superbum
     parcere subiecto non minus esse probum
tempora tigranis uestit diademate regis
     post modicum cuius heu caput eripitur
quodque triumphales tres ornauere coronae
     huic locus in toto non datur orbe suo
mittit id aegiptus uictori perfida munus
     quod uictor lacrimis proluit irriguis
extruit ipse rogum conspergit odoribus ipsum
     et caput ambustum ponit ut est meritum
caesar ait rigidi comperta morte catonis
     inuidit famae maximus iste meae
ipse ego zelo suam cum sit clarissima famam
     non meruit similes orbis habere duces
liberto brutum das antoni tumulandum
     praecipis accensa membra cremare pira
dignius ut bruti funus foret igne cremandi
     inicis ipse tuam purpuream clamidem
magnus alexander scithiae dum peruolat axes
     frigore iam senior angitur unus eques
collocat hunc ignem iuxta rex sede relicta
     qua sedet idque suis ipse facit manibus
supplitium capital regis scandisse tribunal
     cum sit apud persas rex facit hoc fore fas
iura pisistratus dat palladis urbe tirannus
     pulcher amat pulcram puber eo genitam
oscula dat pulcrae fuit obuia puber amicae
     urbis et in medio quod uidet ista foro
tristatur mater quoniam dedit oscula puber
     ut pereat poenis expetiit uariis
inquit ei genitor pereat si noster amator
     his quid erit foedo qui lacerant odio
illum trasippus suus et prandebat amicus
     ebrius in mensis prouocat obprobriis
continuit uocem iudex animumque ferocem
     uix haec ferre uirum posse putes miserum
et ueritus ne de coena trasippus abiret
     aggreditur multis flectere blanditiis
qui furit et sputo ducis inquinat os temulento
     dux prohibet natos hunc laniare suos
meret digesto trasippus postea uino
     seque ferire suo temptat ob hoc gladio
ipse pisistratus quem conciliauit amicus
     inque statum priscae fixit amiciciae
urbe tarentina prandentes uerba proterua
     principe de pirro protulerant iuuenes
quaerit ab his pirrus numquid de se sibi dicta
     protulerint regi protinus unus ait
deficeret modicum nisi nobis tam cito uinum
     haec quae protulimus uerba fuere iocus
his sic contuleris quae dicturi fueramus
     risit et haec uino rex reputemus ait
ergo tarentinis hac mansuetudine captis
     affectu nimio consotiatur eis
argos auspiciis urbem dum cingeret atris
     captus ab argiuis uertice plectitur is
antigoni natus caput attulit alcioneus
     iecit humi multa non sine laeticia
corripit antigonus iuuenem casus sibi dicens
     inmemor humani laeticia raperis
oro memor quanti caput hoc fuit inspice regis
     mox sibi gauseam detrahit a capite
gentis more suum caput hac gestabat opertum
     qua caput abiectum texit humo releuans
conectensque suis membris illud cremat igni
     et soluit captum filius hic helenum
ex auro facta cineres claudit patris urna
     tradit et in regno quo tumulet proprio
africa marcellus nimis incaute speculatus
     castra cadit duro flebilis heu gladio
annibal hunc tirio sagulo dux poenus amictum
     comburit lauri iuncta corona fuit




 de gratis
agmina uulscorum portis admouerat urbis
     marcius arsurum moenia celsa minans
quem genitrix ueturia nupta uolunnia flectunt
     pluribus effusis ante uirum lacrimis
constituunt harum patres in honore duarum
     condere matronis haec rata iura suis
obuius extiterit si forte uiantibus illis
     tramite uir caedat transeat ut mulier
crinibus et pulcrae statuunt redimicula uittae
     ornamenta quibus primitus auris erant
uti segmento concaedunt et simul ostro
     non sunt ingrati supplicibus lacrimis
fului dum capuae quatiebas moenia clausae
     oppida romanis facula necne fauet
altera uota facit romanos altera pascit
     nec retrahi poterant talia ne facerent
urbs sibi dum capitur libertas et bona dantur
     praedia cum donis accipiunt aliis
urgent tusclanos pro roma se dare pronos
     aequicli pugnat urbs pia pro sotiis
miliciae sacris pubes se deuouet omnis
     militiae nullus se dabat ultro prius
dictator fabius sed erat princeps equitatus
     menutius fabio par datus imperio
parati cuneos fuerant aequaliter ambo
     iusserat hoc populus pertulerat fabius
menucii turmae uictori terga dedere
     accurrit fabius aque fuga retrahit
menucius patrem uocat hunc milesque patronum
     se dictatori par ut erat subigit
urbe triumphabat carthagine scipio capta
     sponte sua currum culleo subsequitur
huic cognomen erat terentius ordo senatus
     clarus erat gestis africa quem genuit
ipse ducem gratis de seruitio releuatus
     uertice uelato more nouo sequitur
quinci dum regis contrisses castra philippi
     iure triumphali quadriiugis ueheris
milia bina tuum currum captiua tuorum
     tecta caput uelo sunt comitata nigro
hostes contriti ciuesque fuere reducti
     plures et grati gloria magna tibi
non pro calidio dubitas orare metelle
     etsi consul eras suppliciter populum
hic legem tulerat plebis quandoque tribunus
     qua tuus exilio progenitor rediit
pulcre calidium generis rerumque patronum
     inferiorem te suggeris esse uirum
contra fas marius geminis obtata camertum
     urbis dat cuneis foedera pro meritis
dum subigit cimbrum fit uictor uiribus horum
     praemia pro factis haec peciere suis
excusat dum se ius se ciuile tenere
     hostibus obsessum non potuisse refert
assurgis sella pompeio maxime silla
     tu dictator eras ille tenellus adhuc
quem deponis equo resalutas uertice nudo
     fauerat ille tuis partibus ut iuuenis
arcius obtatum samii silosontis amiclum
     intuitu cupido suscipit a cupido
postea dum regnum darius suscepit eoum
     haud quamuis tenuis inmemor est clamidis
insula tota samus confertur ob hoc silosonti
     conicis hinc gratus quam fuerit darius
attalus huic ipsam patres dederant dat habendam
     his testamento iam moriens asiam
leonicum capiunt rhodii mitridatis amicum
     qui soluit multos pro famulo rhodios
annis centenis iam rex masinissa peractis
     corripitur morbo decrepitus senio
hic quinquagenos habuit de pelice natos
     dimisit plures his uarias et opes
scripsit manilio qui tunc pro consule poenos
     urgebat lacio subdere colla iugo
sub quo militiae gestabat pondera primae
     scipio primeuus aemilianus adhuc
dirigat hunc oculos qui clauderet eius amicos
     disponatque domum prouidus ad libitum
preuentus fatis qui rex iubet omnia natis
     integra seruari scipio dum ueniat
ipsi ius tribuit regnum qui diuidat illis
     diuidat aggestas qui sibi diuitias
mandat romanis semper subdantur amicis
     caram scipiadum semper habere domum




 de ingratis
extitit ingratus crudelis et ille senatus
     qui deleuit eum qui fore se statuit
urbis qui patrem qui regni progenitorem
     perdidit incautum dissimulando dolum
a diuis raptum quem praedicat esse quirinum
     fodit uulneribus pluribus et grauibus
illuster tutus non mansit in urbe camillus
     quamuis tot gestis extiterit celebris
hic ueientanam quasi sustulerit sibi praedam
     pertulit indignum lugubris exilium
scipio praeualidis maior carthaginis armis
     romam collisam reddiderat dominam
exul et hic obiit tumuloque inscribere iussit
     o ingrata foues roma nec ossa mea
istius anthiocum frater pugnando superbum
     uicit ei totam subripiens asiam
inde peculatus reus ac si carcere missus
     repperit ingratum cum patribus populum
porro numantinos hinc et carthaginienses
     expugnans hostes scipio posterior
in propriis laribus gladio clam pectora fossus
     occidit inmeritus taliter occidere
obstiterat grachi tumido nasica furori
     comperit ingratam qui sibi tum patriam
legati spetie tristi discors it ab urbe
     urbem pergamum adit hanc habitans obiit
grachus auentinum scandit cum fortibus alis
     lentulus expellit uiribus hinc ualidis
perfida plebs odiis hunc insectatur acerbis
     legatus fieri quo petit a patribus
urbem uota facit se nolle reuisere sontem
     uotis et summos orat adesse deos
romuleae plebis praesens est concio uotis
     intrat siciliam nec redit ad patriam
occidit melium fortissimus hala proteruum
     affectat regnum maximus hic equitum
nil ualet ad meritum quod talia perculit ausum
     perpetitur durum flebilis exilium
popilium cicero defenderat ore diserto
     et saluum propriae reddiderat patriae
incola picenae regionis uir fuit iste
     nec re nec uerbo leserat hunc cicero
antoni illustrem proscribis dum ciceronem
     caesor magniloqui postulat esse uiri
caietam peciit iugulum praebere coegit
     et caput ausonii desecat aeloquii
dum redit ut spoliis alacer ditatus opimis
     quod se saluauit trux caput inde tulit
heu quia nullus adest cicero lepore uenusto
     explicet haec dignis qui tua facta modis
post tot fata ducum tot milia caesa uirorum
     ductis captiuis milibus innumeris
expulit annibalem carthago ingrata potentem
     exul inobs obiit patria nec sepelit
utilior ciuis sparthanis nemo ligurgo
     cui dans oraclum magnus apollo suum
ponat an hunc hominum numero numeroue deorum
     se dubitare suis edidit ex aditis
qui statuit leges urbi ciuique salubres
     hostes perdomuit ocia summa dedit
turpibus hunc uerbis lacerarunt sepe flagellis
     inde carens noxa pellitur urbe sua
sollers magnificas theseus perfecit athenas
     hostes submouit moenia constituit
collegit ciues agresti more uagantes
     correxit mores quos habuere rudes
minois imperium fregit bellando superbum
     thebas subiecit monstraque perdomuit
urbe procul pulso non est locus hac sibi functo
     insula nam ciros eius ouat tumulo
ipse solon leges dat ciuibus utiliores
     quis non sint fruiti quis fierent domini
subicit infestam uigili cura salaminam
     aemula semper erat quae sibi contigua
iste pisistrati studium detexit iniqui
     hinc ciprum fugit hanc habitans obiit
uicit persarum fortis ter milia centum
     dux miliciades in marathone semel
hunc uinctum loris includunt carceris antris
     exalat mestam clausus in hoc animam
functa sepulturae uetuerunt menbra locare
     cymon uincla patris donec ephebe subis




 de pietate erga parente set patriam
de patria meritus fuerat bene coriolanus
     uir bellis aptus consiliisque bonus
transiit ad uulscos romanis tunc inimicos
     dampnatus uaro sit quia iuditio
hii sibi praeponunt robustum coriolanum
     qui ciues pugna proterit assidua
urbem nam iuxta sibi praesidium locat aptum
     assilit hinc muros assidue patrios
formidat populus trepidans pauet ipse senatus
     spernit legatos numina pontifices
accurrit genitrix ueturia coriolani
     uxorem secum protrahit et sobolem
intrat castra suus quae ducit forcia natus
     quas simul aspexit marcius aerubuit
expugnas iram licet inquit patria iustam
     liberat infestis protinus hanc aquilis
scipio dum teneros aetatis adhuc gerit annos
     armis protectus ultro patrem sequitur
annibal ille minax secus heridanum sua castra
     disponendo locat horrida bella ciens
scipio uero pater consul dum pugnat inhertem
     pugnae se donat annibalemque fugat
promeruit laurum puer ob memorabile factum
     quod saluet patrem quod fuget annibalem
dixerat ad plebem pomponius ipse tribunus
     plebis torquato multa minando diem
ultra decretum quia tempus agit dominatum
     instans pugna licet cogat ut id fatiat
et quia manilium rurali subdere natum
     praesumens operi non sinit urbe frui
nouerat iste diem festinus uenit ad urbem
     summo mane domum iudicis introiit
accusare ratus patrem uenisse tribunus
     mox circumstantes iussit abire foras
plenius inditium iuuenem putat esse daturum
     de patris admissis quod grauis esset ei
intentat mortem iuuenis nudando bipennem
     iuras pomponi diffugiendo necem
cogas manilii ne causam dicere patrem
     fit nati liber strenuitate pater
mox ubi cotta togam sumpsit de more uirilem
     descendens celsa comptus ab arce iouis
eius quod patrem dampnarat iam seniorem
     carbo dampnatur ipsius inditio
agros gallorum uult dispertire uiritim
     flaminius concors curia quod prohibet
ille minis precibusue patrum non flectitur ullis
     ut promulgaret haec stata rostra subit
caeperat extensa pater ut sileat iubet ulna
     descendit rostris mox reticens iuuenis
ille tribunus erat genitor nil iuris habebat
     quamuis priuato paruit ille patri
certat de curru patrem pulsare tribunus
     namque triumphabat pectore trux labius
claudia per medias accurrit uirgo cateruas
     se mediam ponit iurgia sic dirimit
erubuit labius curru collem capitolii
     uirginis ascendit more pater ueteri
sanguinis ingenui mulier dampnata sub antro
     clauditur ergastli iussa statim perimi
carceris hanc custos miserans mucrone retardat
     perdere nam sperat posse perire fame
filia custodem rogat ut se uisere matrem
     permittat cessit sed tamen absque cibis
praebuit illa suas genitrici sugere mammas
     uiuere quam custos obstupet absque cibo
quadam uero die speculatus eas studiose
     sugentem mammam conspicit hanc solito
nec putat ille nouum pietatis opus reticendum
     indicat hoc stupidis ilico iudicibus
ob meritum natae genitricem mox soluere
     dotatur tantis filia pro meritis
ingressus scithiam darius rex diripit illam
     namque scithae fugiunt auia quaeque petunt
an pugnaturi sint an semper fugituri
     ut sibi notificent mandat eis darius
urbes nec uillas nec agros sibi qui fore mandant
     pro quibus incipiant proelia conserere
uenerit ad patrum postquam monumenta suorum
     protinus esse uiros experietur eos
audito sermone pio rediit properando
     frigore dampnatam nec repetit scithiam
sardibus oppressis a cyro rege opulentis
     unus de persis nescius esse ducem
appeciit croesum ferro mox percuciendum
     mutus erat croeso filius ex utero
qui uelut oblitus fuerit semper quia mutus
     clamat ne regem pessime perculeris
sic fit uocalis iugulis mucrone paternis
     abducto iuuenis hoc pietas tribuit
clausa pinnensi romanis uiribus urbe
     italico bello forte senex capitur
huius uero senis natus princeps erat urbis
     circumstant strictis romulidae frameis
perdere se patrem nisi reddat filius urbem
     uultibus et motis significant gladiis
per sibi pulto truces infert sese legiones
     patrem ui rapuit obuius ense ruit
eripuit patrem iuuenis nec prodidit urbem
     dignus hic attolli laude fuit duplici
nominis eiusdem possedit scipio fratrem
     afros qui domuit consul et ille fuit
qui merito fratris quam lelius ante poposcit
     inpetrat infestam tunc laciis asiam
illi sorte datur sed uult auferre senatus
     scipio cum fratre spondet abire simul
alcior ergo gradu frater maior quoque natu
     legatus fratris non dubitat fieri
anthiocum uincunt asia nomen tulit amplum
     frater subiecta fratris at auspiciis
perdomuit fabius ueientes unde triumphus
     est sibi decretus nec recipit fabius
dum pugnat quintus germanus fortiter eius
     occidit in bello luget eum fabius
uultu uelato merebat fratre perempto
     gloria magna licet nil sibi uisa fuit
inmenso tellus subito subsedit hiatu
     urbis et in medio plebe tremente foro
prodidit oraclum claudendum non secus antrum
     ni in quo plus ualeat publica res tribuat
curcius hinc iuuenis generosus fortis et infit
     uirtute ac armis hanc ualuisse magis
scandit equum rutilis decoratus militis armis
     et se praecipitem laetus in ima dedit
obstruitur uastum populo gaudente baratrum
     conice quantus amor torruit hunc patriae
urbis genucius dum portas egrederetur
     cornua sunt capiti nata repente suo
si repedet regem dicunt oracla futurum
     qui magis aeternum deligit exilium
uerticis effigiem gerit aerea porta bicornem
     per quam genucius uir pius egreditur
insedit capiti picus tibi nobilis eli
     qui clarum tibi si uiueret omen erat
at detrimentum ni percuteretur acerbum
     urbi seu cunctis plebibus italicis
haec tibi phana canunt sed tu iustissimus ipsum
     morsu discerpis nec tua dampna fugis
pugna cannensi septemque decemque potentes
     sanguine coniuncti procubuere tibi
dum geritur bellum primus de stirpe latinum
     esse sua consul obtinuit decius
idem pro propriis deuouit se dare castris
     hostes in medios praepete uectus equo
edidit ut caesis multas strages inimicis
     pluribus exceptis uulneribus cecidit
uictrices aquilas urbi mors illa resignat
     innumerasque neces nex ducis interimit
exemplum decius patris est imitando secutus
     iamque quater consul obtimus hic fuerat
unica sunt decii populi monimenta latini
     aemulus istorum rarus in orbe fuit
cannensi pugna res publica paene perempta
     a spe deiecit cum patribus populum
deque fuga solum tractabat curia secum
     scipio cum iuuenis proripit in medium
hic princeps equitum superest a caede suorum
     intrauit nudo concilium gladio
cogit quemque patrum testari sacra deorum
     ne linquat romam deserat ausoniam
matrica dum regio rueret sub principe codro
     hostes quam spoliant igneque depopulant
diuus ei per legatos respondet apollo
     hostili codrus si caderet gladio
a seuis patriam mox hostibus eripiendam
     qui sermo cunctis hostibus innotuit
uulgo praecipitur ne rex codrus perimatur
     codrus regales exuit induuias
pabula iumentis se suppeditantibus offert
     uni faeniseca falce dolat latera
uulneris inpatiens occidit hic ilico regem
     eripuit patriam mortuus ille suam
hanc a ter denis saluasti magne tirannis
     heros thrasibule strenuitate tua
dum modice uires animus sed multus adesset
     unus de sociis haec tibi uerba dedit
quas tibi persoluet per te eruta patria grates
     dicis ei soluam debeo quas utinam
urbe sua pulsus quos uicerat antea persas
     dux themistocles praecipuus peciit
a quibus ipse suas aduersus dux fit athenas
     persae contra quas ire ducem statuunt
deuastando solum ne subruat ille paternum
     mactato tauro dat sacra liba deis
illius exceptum patera potando cruorem
     ante sacras aras uictima sacra ruit
cyrenae de finibus et carthaginienses
     pactum iurgantes hoc sibi constituunt
utraque pars una cursores mittat in hora
     quo simul occurrent terminus ut sit eis
praeueniunt horam poeni cum fraude statutam
     hinc cyrenenses iure dolent grauiter
terminus hic aiunt numquam uobis tribuetur
     ni tester uestros protinus infodimus
grata germani concaedunt mente phileni
     inque fodi uiuos se patiuntur ibi




 de parentum amore in liberos
nati decrepitus non tardat rutilianus
     bellum legatus ad dubium fieri
quinquies hic consul fuerat iam talibus annis
     plus obtanda quies quam fuerant acies
ipse triumphantem contentus equo comitatur
     in curru secum quem tociens tulerat
abdicet ut natum caeseti caesar amatum
     praecipit et spondet magnificare duos
regnum affectanti fuerat contrarius illi
     quippe tribunus erat cumque morulfus eo
inquit cesetes auferre prius potes omnes
     unum de natis quam michi sustulerim
totus caesareis erat orbis subditus armis
     affectu nati respuit hic subici
saeuo proscriptus fuerat iam iudice balbus
     iamque triumuir eum miserat interimi
egressusque domum postico clam fuerat iam
     et iam furtiua coeperat ire fuga
personat occisum falso uicinia natum
     eiulat atque domum lugubris ingreditur
incurrit diram quam fugerat ante macheram
     inuentum lictor mox iugulauit eum
stratonices pulcrae correptus amore nouercae
     seleuci regis filius antiochus
obtegit infixum feriente cupidine telum
     lectulus hunc recipit paene fit exanimis
ingemit affinis luget rex plebs dolet omnis
     flent nato patrium destitui solium
dimicat affectus discors amor et pudor intus
     quam retegat uulnus obtat obire prius
instructus genesi deprendit uulnera leptis
     assidet egroto crebrius hic iuueni
ora rubent cuius uelum subeunte nouerca
     pallet ut exierit flatus et ipse perit
admouet ille manum sentit crebrescere pulsum
     et languescere mox intrat et exit ea
notificat patri uir callidus agnita regi
     uxorem nato mox dedit ille suo
et licet insignem dilectae spernit amorem
     carior huic cara coniuge natus erat
ariobarzanem sella residere curuli
     secum pompeius iusserat aegregius
inferius carum residere uidet quia natum
     sella descendit ferre nec id ualuit
illius capiti proprium diadema reponit
     et iubet excelsum scandere mox solium
fletibus irriguus diadema perhorret ephebus
     scandere regalem non patiens apicem
hic hilaris ponit sed flebilis ille resumit
     urget pompeius uelle patris fieri
cuius praeceptum facit illum sumere sceptrum
     regem appellat eum cogit adire trhonum
precipit et capiti pulcrum diadema reponi
     exigit affectus haec fieri patrius




 de seueritate partum in liberos
gloria par bruto datur ingentique quirino
     condidit hic romam liberat alter eam
tarquinium bruti reuocare uolunt quia nati
     ad palum religat uerberibusque domat
uertice quos ebeti caedens de more securi
     natis sed prauis orbus obire tulit
affectat regnum cibi conciliando popellum
     filius o cassi quippe tribunus erat
magna tribunatus ut iura peregit ephebus
     cassi cognatos colligis ipse domi
et uirgis caesum iuuenem tradis perimendum
     denique conuictus ambitionis erat
iuris manilius ciuilis acumina doctus
     imbutus sacris pontificum studiis
patres de nato nil definire silano
     exorat donec plenius ipse sciat
accusant macetum legati lucra secutum
     ad quos directus consul erat iuuenis
mandat legatos iuuenem quosdamque seueros
     discutit et causam repperit atque reum
per biduum tali uacat idem cognitioni
     tercia lux oritur dictat et ista pater
cum sit conuictus lucrum sumpsisse silanus
     indignum patria duco domoque mea
obstupet audita iuuenis mox uoce paterna
     facta nocte truci se perimit laqueo
uitat exequias pater eius dedecorosas
     nec quasi pro nato lugubris est proprio
namque patrem nati pudet inmemoris statuarum
     aurum dum sacrae praetulerit patriae
hinc in porticibus domuum quae rite locantur
     nati ut uirtutis sint memores patriae
cimbros cum fugerent equites athesim secus amnem
     consule deserto turpiter heu catulo
filius o patriae culmen tuus obtime scaure
     participem foedae se facit esse fugae
dicis in occursum caesi gratanter iturum
     quam desertorem suscipere incolomem
sed quia degenerat romam remeare pauescat
     audit dum iuuenis se gladio perimit
aulus se genitum catilinam sponte secutum
     ingenio forma grammate conspicuum
ex acie reuocat dicens mucrone trucidat
     non catilina tibi sed patriae genui




 de moderatione patrum in liberos
filius ecce tuam stuprauerat inpie nuptam
     o gelli censor qui fueras etiam
hic te post foedum uoluit disperdere stuprum
     excusandi se cui tribuis spatium
criminibus soluis muliebri corde remissis
     extiterit dignus cum geminis crucibus
filius hortensi tibi sorde madens fuit omni
     cum fueris lacii tu nitor aeloquii
uiuens heredem tibi praecipis esse nepotem
     elius inuisa pro tibi nequitia
sed licet in uita iubeas hoc post tua fata
     heredem natum linquis at inmeritum
implorat patrum uir magnae nobilitatis
     aduersus natum fuluius auxilium
fugerat iste senem molitus perdere patrem
     publicat obscura qui fouet hunc latebra
at pater adductum puniri non sinit illum
     rerum post obitum sed facit hunc dominum
perlege mirandos patris mirabilis actus
     etsi mox nomen non tibi notificem
insidias isti toto conamine tendit
     filius et mortem mente furente sitit
ut pater agnouit dolet anxius atque fatiscit
     ignorat quid agat prodere cum metuat
discutit uxorem trucis illius genitricem
     permulcet multis hanc quoque blanditiis
utrum submissus sit et ex alio generatus
     orat ne caelet donat et ultro scelus
numquam natus odit patrem non est meus inquit
     quae iurat pater es mater et huius ego
credulus ille locum peciit solitudine uastum
     pertraxit secum quo iuuenem reprobum
tradidit huic gladium quem ueste ferebat opertum
     prebuit et iugulum puniat orat eum
non opus est latrone tibi non nate ueneno
     inquit secure me potes opprimere
contremuit iuuenis sudorque per ossa cucurrit
     haec et dicta refert uiue benigne pater
uiue annos plures mihi fias oro superstes
     iam non ut natus uiuo sed ut famulus




 de his qui mortem filiorum fortiter tulerunt
colle ioui grandem puluillus dedicat aedem
     in capitolino praesulis offitio
nuncius adsistit sollennia uerba canenti
     nuntiat hic natum mox obiisse suum
ille nec extensam contraxit ab unguine dextram
     ne praetermittat pontificale sacrum
nec uultum flexit partes ut non mage patris
     quam magni partes pontificis gereret
quatuor aemilius paulus natis decoratus
     abnegat inde duos indolis egregiae
unum namque tribus cornelia gratis adoptat
     alter item fabiis additus est ab eis
ante diem quartum quam duceret ipse triumphum
     tercius exspirat febris hanela necat
in curru quartus sublimis cum patre uectus
     tercius exoritur sol ubi mox moritur
qui dederat natos priuatus germine toto
     educat externos et sibi adoptat cos
consul eras marci rex et collega catonis
     amittis natum solus et ipse tibi
moribus insignis subtilis acumine mentis
     condignus talis filius esse patris
non est mutatus pro mesticia tibi uultus
     etsi tota domus hoc moriente ruit
funeris expleto mox ordine more latino
     tamquam nil passus iura ducis peragis
pericles doctas qui clarus rexit athenas
     mirificos natos perdiderat geminos
infra quatriduum decessit uterque duorum
     nec sumpsit tristem propterea fatiem
impositam capiti nec detrahit ipse coronam
     gestabat quam dux more sui populi
socraticus xenophon illo uir nobilis aeuo
     callidus ingenio clarus et eloquio
amisit natum bellorum turbine grilum
     qui mantineo corruerat gladio
sacrificat diuis xenophon dum dicitur
     non interrumpit qui sacra liba dare
non pallet uultus lacrimis non ora madescunt
     sola corona caput quae tegit exuitur
qualiter occubuit suffecit quaerere tantum
     caesum pro cara comperit ut patria
laetari uirtute magis quam morte dolere
     testatur sacras quis aderat tripodas
et caput imposita pacata mente corona
     uestit persoluat dum sua uota deis
fortis anaxagoras nati mortem referenti
     nil ait externum nilque nouum loqueris
hunc ex me genitum penitus noram moriturum
     sors cadem natos conficit atque patres




prologus
esse pudiciciae qui participes uoluere
     dictaque liberius factaue quae fuerint
in quos extiterint romani aliique seueri
     dictaque quae grauiter factaue quae fuerint
uxorum quam tuta fides experta maritis
     in multis uiguit publica quanta fides
qui primo turpes claros sed postea mores
     duram fortunam qui prius inde bonam
inueniens greco similem dic pyeri uerbo
     da claris erato carminibus simile




 de pudicicia
conuocat indignum perpessa lucrecia stuprum
     brutum cum toto stemmate nobilium
conqueritur nato de tarquinii uiolento
     fregerat ipsius ille pudiciciam
utque loqui cessat ferro quod ueste tegebat
     pertransit pectus sicque ruit niueum
terminus imperio fuit haec matrona superbo
     consulibus fasces contulit ipsa breues
natam uirginei plebei stuprare decemuir
     imperio fretus appius appeciit
quam pater ipse forum tractam percussit in ipsum
     malens quam ruptae uirginis esse pater
aufidianus eques saturninum pedagogum
     uirginitatem qui prodiderat genitae
et genitam ferro pariter transfixit acuto
     hunc quia prodiderat hanc quia pertulerat
promittit multos matronae se dare nummos
     si consentiret illa sibi silius
quem uoluisse quidem sed non peccasse professum
     censor dicte celer diminuis capite
aedilis fueras claudi marcelle curulis
     das capitolino tempora scatinio
plebs quibus ex gestis examinet hunc inhonestis
     tempore quo plebis ille tribunus erat
cogi posse negat sacrosanctam quia clamat
     esse potestatem quam tenet inmeritus
de stupro natum dicis monuisse pudicum
     unde tribunicium flagitat auxilium
qui renuunt illi pro turpibus auxiliari
     dampnatur solo teste reus puero
proles ueturii ueturius aere alieno
     pressus se iungit paruus adhuc plotio
tradiderat patrem sannitibus ultro senatus
     cum quibus is foedus turpe subactus init
gratia quae cogit puerum se subdere diti
     quem flagris plotius dilaniat grauibus
noluerat subici quia consensu sibi turpi
     monstrat consulibus uerbera seua puer
postquam iusta uirum conuicit questio fedum
     clausus in obscuro carcere disperiit
poscis opem renuunt corneli ferre tribuni
     quem fescenninus tractat ut es meritus
militia clarus quamuis et honoribus auctus
     in squalore peris carceris horrifici
ingenuo tu cum puero commertia stupri
     committis poenas hinc pateris meritas
opponis puerum proprio de corpore questum
     adquisisse sibi sed tibi nil ualuit
prodit cominii te compellasse tribuni
     cornicularius ut se tibi subiceret
certa dies aderat qua te purgare licebat
     letori quam tu praeueniendo fugis
captus es et fatis populo productus iniquis
     incesti moreris protinus ob facinus
lege pudiciciam posita defendere quidam
     illustres cura proposuere sua
gallius a musca plagis est caesus amaris
     deprensus fuerat hic in adulterio
iusticiae zelo bibienus te male carbo
     euirat inberbis ut puer efficeris
emolli pompei rigidum tibi cernuis inguen
     iam tibi nulla puer tela cupido iacit
mennius octaui tibi testiculos tulit ambos
     unde miser fetes cynifeus quasi grex
brocce facit duras te marcus pendere poenas
     tu quoque de reliquis turpibus unus eras
femina greca genus quaedam uirtute latina
     in mare se iecit hippo uocamen erat
impositam naui captiuam deuehit hostis
     seruat adhuc illi fama pudiciciam
reicit hanc pelagus tumulauit humo prope litus
     litus eritreum grecia dat titulum
dum gallogrecis a manilio superatis
     captiuos numerant intererat mulier
uxor quae mira spetie fuit orgiagontis
     regulus hic magnae nobilitatis erat
ut seruaret eam committunt centurioni
     uim fatiens illam centurio subigit
non pauco redimit regillam regulus auro
     centurio trutinis dum nimis inuigilat
innuit illa suis mucrone ferire petulcum
     qui non cognouit ipsa quid innuerit
iussa uiri fatiunt mechi caput illa marito
     detulit et crimen cum lacrimis retulit
teutonicae marium matronae se petiere
     uirginibus uestae munera distribui
flectere quae marium precibus quia non ualuere
     nocte simul seuis se perimunt laqueis



 libere dicta aut facta
libertas animi moderamine freta fauorem
     consequitur dignum non moderata probrum
capto priuerno caesis primoribus urbis
     curia pertractat de reliquis quid agat
quas fuerint meriti poenas inquirit ab ipsis
     respondent illi nil penitus ueriti
quas qui se dederint pro libertate tuenda
     plaucius his consul dum fauet infit eis
quam facitis pacem fuerit si poena remissa
     priuernas reliquis liberior retulit
si datur a uobis toleranda aeterna manebit
     sin minus infirmi facta tenoris erit
sic audere loqui miratur curia captum
     indulgent illis ius datur urbis eis
exprobrat in rostris consul rixando philippus
     conscriptis patribus segnitiam inproperans
iam nobis opus est inquit meliore senatu
     hinc crassus queritur cum reliquis residens
eloquio clarus fuit hic fuit et generosus
     pro crassi uerbis consulis ira fremit
qui crassum iussit communi carcere claudi
     cui crassus blandis obuiat antithetis
consulis en talis talem decet esse senatum
     quem tu si spernis tu quoque spretus eris
ergo fatere probum probus ut sis esse senatum
     placatur uerbis consulis his animus
extinctae nuper grachanae seditionis
     instaurator atrox carbo tribunus erat
aque numantinis dum cum splendore ruinis
     scipio regreditur obuius iste ruit
urbis et ab porta rapidus trahit ad fera rostra
     de nece quid grachi censeat edat ait
principis in uerbis offensam quaerit iniquus
     unde procellosam suscitet inuidiam
duxerat uxorem grachi probus ille sororem
     iure uidetur ait ut mihi disperiit
hac mox commotis ipsius uoce tribunis
     hii taceant inquit roma nouerca quibus
perstrepit auditis populus his uocibus omnis
     mox heros iterum sic ait ad populum
quos solui uinctos ego non formido solutos
     ad ducis egregii uerba silet populus
namque recognouit quod uinctos ipse resoluit
     quos carthago suis nexuerat laqueis
accusat crispum pisa tu magne tueris
     in te mox iuuenis turbidus inuehitur
quare te non accuset dum queris ab illo
     si praedes inquit iura sequi dederis
te commoturum ciuilia bella professum
     huncque reum coram iudicibus statuam
lentulus in populi conuentu dum quereretur
     esset pompeius quod nimium rigidus
acclamat iustas plebs consulis esse querelas
     acclamate licet donec ait populi
et quia fasciola sibi crus religauerat alba
     clamas fauoni qua diadema gerat
nil refert hic parte tulit magnus pacienter
     qui tulit et uiles ut sibi detraherent
heluius accusat libertino patre natus
     iamque senex quendam cui libo nomen erat
intererat pompeius eum flegetonte remissum
     commotus dixit inproperans senium
non mentiris ait uenio flegetonte remissus
     uidi te domici donec ibi fueram
integer o uita iuuenis generosus amator
     et patriae magni qui rueras gladio
uidimus et brutum de perfidia gemebundum
     de feritate tua magne nimis querulum
uidi carbonem patris bona teque tuentem
     te puerum quia iam tercio consul erat
quem uinclis honeras et alumnum seue trucidas
     consulem eques nullo more senem iuuenis
uidi praetorem perpennam caede madentem
     hos indempnatos percutis ipse uiros
plurima pompeio qua tempestate potestas
     cum foret inmoto pertulit haec animo
plebs caelebrat ludos in apollinis omnis honore
     carmina dum recitat difilus huic tragica
occurrit uersus nostra infortunia magnus
     in magnum tensa quem legit ipse manu
fecit idem uersum quando pronuntiat illum
     adueniet tempus cum grauiter doleas
nec potuit populi crebro monitu reuocari
     quin notet inuisum posse uiri nimium
marce placentinos uexat dum carbo petitis
     obsidibus prohibes ne tribuantur ei
dum plures gladios se carbo minatur habere
     annos et multos astruis esse tibi
ius ciuile docens pascelius urbis ephebos
     dum de temporibus liberius loquitur
corripiunt cari proceres ne offendat amici
     respondet duo sunt scribere quae moneant
orbus uel quia sum uel iam quia decrepitus sum
     formident patres et metuant iuuenes
dampnas iniuste quandam temulente philippe
     dum plectenda foret intulit illa tibi
disceptare uolo sed nolo cum temulento
     mox quasi de somno discuteris nimio
perquiris culpam sed dum non inspicis ullam
     immunem propriam mittis abire domum
lauta siracusis degebat anus lacrimosis
     debilis extrema quae fuerat senio
expetit in uotis plebs exitium dionisii
     cuius auaritia seu feritate gemit
eius pro uita mulier soluit pia uota
     semper in aurora numina sancta uocat
cum non sit meritus fieri stupet illa tirannus
     ammiratur anus cur sit amica sibi
accersit cur sit pro se studiosa requirit
     audi propositum protulit illa meum
essem dum primis infantula uilis in annis
     seuus in hac princeps urbe tirannus erat
obtabat diras plebs illum soluere penas
     seuior emergit seuos ut ille perit
nec minus huic mortem petit urbs tremebunda ferocem
     qui perit exurgis dirior omnibus his
ergo dum uereor ne succedat tibi peior
     hinc pro pace tua deuoueo caput hoc
erubuit uetulam siculus punire facetam
     non timuit quae tam libera uerba loqui
theodorus regi lisimacho sic minitanti
     mortem respondit factus es egregius
cantharidis qui lictor erat uim promeruisti
     rex motus dictis in cruce fixit eum
nil refert an humi dixit caeloue putrescam
     terribilis natis crux sit inique tuis




 de seueritate
manlius attritis facili certamine gallis
     a se defensam praecipitat patriam
huius dampnati legitur praefatio talis
     deuincens senonas manlius extiteras
factus es ex illis quorum motus imitaris
     quo condempnato constituere patres
in capitolino sibi colle uel arce suprema
     praesumat ne quis aedificare lares
clarus iam geminis fueras animose triumphis
     cassi ter consul iam quoque praecipuus
ambicione reus puniris uertice caesus
     nec contentus eo supplicio populus
iecit tectorum stragem super ossa tuorum
     aedem telluris area gestat ea
et saturnino fit idem fit idem quoque flaco
     menbra super quorum saxa cadunt domuum
magne nouem muci collegas igne tribunos
     consumis uiuos perfidia reprobos
hiique tui socii fuerant o perfide cassi
     qui sine principibus esse mones populum
absque magistratu ruat ut res publica certo
     et sit praeda suis hostibus exposita
traditus es corsis turpem pacem quia clodi
     illis componis redditus inde redis
cogeris in duris animam deponere uinclis
     pendes in scalis mortue gemoniis
italico resecas digitos ueciene sinistros
     bello ne subeas militis offitium
curia te tetro facit exspirare sub antro
     publicat illa tuos diruit atque lares
delectum curius faceret dum militis urbis
     reddit responsum nemo sibi iuuenum
expugnare truces consul susceperat hostes
     unde legendus erat miles et arma duci
sortibus ergo datis tribus exit pollia nomen
     cuius primatis protinus urna dedit
praecipit inquiri quid responsurus hic esset
     qui parere negat consulis imperio
praedia primatis reliqua et bona subdidit hastae
     ille tribunorum subsidium peciit
sed nil profecit nam consul uendidit ipsum
     et sibi quae fuerant haec ita subitiens
utilis est patriae ciuis qui pareat omnis
     si parere tumes ciuis inutilis es
trinacriam regeres domici dum sorte tributam
     est allatus aper magnus et ipse nimis
pastorem facis adduci qui fixerat illum
     uenablo fixum qui tibi dicit aprum
dictaras gladios in agris ut nullus haberet
     crimine latronum perdis ob hoc miserum
debellasti tres ut oraci dux curiates
     saeuo germanam confodis ense tuam
fundebat lacrimas curiatis sponsa profusas
     de sponso pocius anxia quam patria
iudicat esse reum plebs horret enim graue factum
     liberat ipse pater obitiens patriam
incestarant quae sacra bachanalia nuptae
     sunt condempnatae consule postumio
quas infra proprios fatiunt iugulare penates
     harum cognatae non inopes animi
crimine publiciae ruis o albine ueneno
     liciniae potu fortis aselle peris
has punire iubent ferro caedente propinquae
     obprobriumque sui sic abolent generis
quae biberat uinum perit uxor fuste metelli
     non accusatus nec reprehensus is est
femina nam uinum quae sumpserit inmoderate
     haec uirtutis egens diues erit uiciis
gallus uero suam dimisit et ipse maritam
     quod foris exuto uertice substiterit
lex oculos tibi certa meos praefinit ait te
     illis formosam te dato perspicuam
illi te norint illis fore grata studeto
     est maris aspectus lubricus alterius
archiloci libros lacedemonii pepulere
     urbe sua quorum lectio turpis erat
mores natorum ne corrumpantur eorum
     institui iambis noluerant opicis
roserat obscaenis quoniam exosum maledictis
     est passus longum longius exitium
thimagoram clarae merito dampnastis athenae
     blandus adulator qui darii fuerat
indigne fertis uestrum decus extenuari
     unius ciuis blandiciis leuibus
iudicis effrenis cambises iuditiali
     pellem detractam composuit tripedi
et super hunc iussit natum residere tiranni
     horreat horrendum patris ut exitium




 grauiter dicta aut facta
post caedis pugnam cannensis pernitiosam
     spes in uicinis omnis erat sotiis
hinc ut in imperi uigilarent restituendo
     patres conscripti grande putant aliqui
albanos quosdam in numero scripsisse senatus
     de capuae primis consul idem peciit
manlius obsistit torquato natus ab illo
     strage latinos qui strauerat inmodica
audet ait si quis coram recitare senatu
     huius ius urbis participandum aliis
corruet ille meo iuro per numina ferro
     sic patrum uetuit arbitrium fieri
est defensa minis huius patris ut prius armis
     libertas urbis iusque negatum aliis
manlius ut consul fieret rogat ipse senatus
     atque simul populus uir fuit iste probus
excusat laesus quia sit glaucomate uisus
     sed dum persistunt haec sibi uerba dedit
quaerendus uobis qui uestris moribus adsit
     esset enim nostrum durius imperium
seruius ac aurus quis eorum dirigeretur
     certant extremos consul in hesperios
curia dissentit dum non uni fauet omnis
     emilianus quid sentiat inde rogat
respondet neutrum transmitti iudico dignum
     uni nil satis est alter inops nimis est
credit auaritiam paupertatemque magistras
     iniustas iusto uir catus imperio
mittunt anthioco dum partes pro tholomeo
     popilium taphnis ne grauet indigenas
anthiocus caro dextram porrexit amico
     tendere mox regi noluit ille suam
illi consultum sed protulit ilico patrum
     rex ait hinc procerum quaerere consilium
absque mora quod non dederit responsa tirannus
     est indignatus opido popilius
percutiensque solum uirga quam gesserat inquit
     donec consuleris hinc ego non moueor
spondet questurum non iam de se tholomeum
     anthiocus dextram porrigit ille suam
rutilium magnus meritis exorat amicus
     iniustum fiat quo sibi praesidium
sed refugit dicendo nefas delicta tueri
     qui tua quid praestat dixit amicicia
semper in aduersis tibi ni fidum tuearis
     rutilius contra ledit amicicia
compellit defendere quae commissa nefanda
     sint tibi cum reprobo foedera nulla uiro
urbem dum decius dicta est cinninia brutus
     obsidione graui cingit in hesperia
ciues ut fuluo sese redimant iubet auro
     dicunt legatis unanimes decii
non aurum sibi sed ferrum liquisse priores
     defendunt caram fortiter hoc patriam
pro se famosis causam dicebat athenis
     insignis socrates cogit eum fera plebs
est a lisia supplex defensio scripta
     et demissa nimis attulit hanc socrati
hac utatur ait coram populis fremebundis
     iudicat indignam se fore paginulam
nescit adulari uirtutem frangere nescit
     hinc columen grecae deperiit sophiae
ditatum spoliis darius certamine bino
     uictus alexandrum uult fieri generum
offert persarum tauro tenus huic dare regnum
     auri decocti pondera multa nimis
inquit alexandro parmenio fidus amico
     si tu magne forem tot bona susciperem
rex ait essem si parmenio non renuissem
     dignus sed toto sum magis imperio
quidam sparthanus iustissimus et generosus
     iura magistratus poscit ab urbe sua
passus hic iniustam sibi plebe negante repulsam
     quod meliores sint urbs tibi laetor ait




 de iusticia
cingebas muros uir magne camille faliscos
     plures et claros urbe clepit pueros
praeceptor ludi romanaque castra subintrat
     his tentis reddi moenia cognitum erat
compellis pueros uirgis laniare magistrum
     restituisque suis continuo patribus
non expugnari poterant uirtute falisci
     subdis eos tanta dux probe iusticia
denuo qui bellis grauibus multisque grauati
     tandem lutati subiacuere tibi
obstat papirius cupit hos delere senatus
     uiribus inuicti crediderant fidei
uendideras captos a te claudi camerinos
     fisco communi praedia subitiens
sed quia gesta fide recta non ista fuere
     collectos redimis praedia restituis
das in auentino sibi metandi loca colle
     argenti summa templa reaedificas
perdere timochares pirrum praebendo uenenum
     mandat fabricio praemia si dederit
filius huius erat princeps pirri medicorum
     fabricius regi mox ita notificat
laetiferas fugito medicorum sorbitiones
     timocharis nomen supprimit ille tamen
armis nos noris non bella patrare uenenis
     nam romam martis filius instituit
declinat uolscos aties fugiendo rebelles
     consul atratinus militibus praeerat
instaurant equites aciem uolscosque trucidant
     porro tribuni in eis quatuor affuerant
dicis atratino plebis post ista tribune
     hortensi ad populum more diem solito
innotescit eis uolscos strauere tribunis
     consule atratino robore qui ualido
iurant squalorem non se deponere cultus
     donec illorum dux reus extiterit
mota tribunorum quis concio tata querelis
     soluit atratinum plebe fauente sibi
claudius et grachus dum censor uterque seuerus
     irritauissent urbicolas aliquos
ipsos popilius pro rostris dicere causam
     praecipit offensa motus et ipse sua
eius rutilii paries deiectus amici
     illis infestum popilium statuit
centuriae classis primae tibi claudi inimicae
     te dampnant gracho promta remissa datur
grachus ait sine collega sibi nolle remitti
     absoluit claudi te probitas socii
cotta tribunus erat qui fretus iure negabat
     soluere poscenti credita multa sibi
unde tribunorum statuunt collegia cottam
     prestita ni soluat fascibus exuere
dicunt perfidiam non maiestate tuendam
     namque magistratum condecet esse probum
urbis erat scaurus primus plebisque tribunus
     inuisus scauro subdole tu domici
accusas populo si te fortuna sequatur
     dampnes ut magnum plebe fauente uirum
clarior existas si te fortuna retardat
     ausus eras summum quod lacerare uirum
nocte relaturus domini quasi crimina scauri
     seruus te domici perfidus expeciit
obturas aures ora indicis inpia claudis
     atque suo reddis uapulet ut domino
crassus carbonem uitabat pastor ut anguem
     seruus carbonis scrinia portat ei
talia quis inerant dominum quae perdere quibant
     scrinia cum seruo salua remisit eo
non sic incolomem se silla uolebat ut hostem
     sulpitium manibus dilaniasse suis
a se proscriptum dum prodis rure receptum
     seruule tarpeia pulse ruis silice
moribus et meritis mitilene credit honestis
     insula se pithaci namque ducem statuit
donec athenarum finiretur graue bellum
     gentis habere suae pertulit imperium
mox mitileneis inuitis iura remisit
     agri dimidium cum dare sponte uelint
quem sibi praereptum gaudent pugnando resumptum
     sumere sed renuit hunc quasi pro meritis
legibus informat locrenses non inhonestis
     illis praepositus zaleucus populis
priuari geminis oculis ciuem stabiliuit
     committat fedum si quis adulterium
latam mechatur post legem filius eius
     priuari genitor praecipit hunc oculis
exorat iuueni crimen plebs tota remitti
     ne legem temeret negligat aut populum
abstulit unum oculum nato sibi dempsit et unum
     hinc legislator iustus at hinc genitor
cum ferro quisquam ne coetum plebis adiret
     exhorrens rixas magne carunde uetas
longinquo cinctus de rure reuerteris ense
     et coetum plebis taliter ingrederis
legis sancitae monitus te ius uiolasse
     illam respondes ipse ego restituam
incumbis ferro confestim cinctus eras quo
     quamuis errorem dicere sufficeret




 de fide publica
tutorem nato moriens legit ptolomeus
     romanum populum certus habere fidem
aemilio paulo cunas tutare senatus
     committit pueri religione pio
summo pontifici pollentis nobilitatis
     offitio functus consulis hic bis erat
et licet urbs opera praeclari ciuis honesta
     indigeat semper praegrauat ipsa fides
suscipit aegiptum puerum fouet ut probat aeuum
     integrum iuueni reddidit imperium
flantibus acta nothis deuenit punica classis
     siciliam poeni corruerant animis
consilium tractant trepidi de pace petenda
     romanos metuit poenus adire duces
corneli directus eis uinclis religatus
     nuper eras trepidat ne sibi fiat idem
nouerat hanno fidem romanis esse tenacem
     hic de pace refert consulibus geminis
quod petit obtinuit cui quidam nobilis inquit
     dignus eras factam pendere perfidiam
a nobis hanno nil tale tibi uerearis
     consul ait fortes fraude carent lacii
caeperat afrorum dux maior scipio nauem
     nobilibusque uiris diuitiisque grauem
qui sibi dum metuunt missos falluntur ad ipsum
     quos inpunitos iussit adire suos
tristia scipiadum post funera bina duorum
     clara sagunti trux moenia poene premis
annibalis uires nequit ut portare saguntus
     omnia cara foro congregat in medio
accensaque pira plebs ignem se iacit intra
     eligit ante necem quam uiolare fidem
afris obsessi romam mittunt petilini
     mittatur poscunt ut sibi praesidium
publica cannensi res diruta strage recenti
     auxilio sotiis non ualet esse suis
annuit annibalem placent ut cumque ferocem
     nolunt romanam linquere amiciciam
moenibus inbelles pellunt communiter omnes
     consument escas ne cicius modicas
urbem defensant reliqui poenosque repulsant
     donec eos omnes perdidit atra fames
sicque fit urbs unum plebis fidae monumentum
     fraudis amica stupet punica turma fidem




 de fide uxorum erga uiros
emiliae laudanda uirum pacientia circa
     afros ille fuit scipio qui domuit
coniugis ancillam cum diligat ille uenustam
     coniux dissimulat se ueluti lateat
infamare uirum puduit libiae domitorem
     unius ancillae perdomitum spetie
ergo manumissam liberto copulat ipsam
     uxor post clari funus honesta uiri
te proscriptus eras lucreci thuria nupta
     inter tecta domus abdidit et cameram
conscia sola probi fuit huius seruula furti
     proscripti plangunt exilium reliqui
coniugis ipse sinus leni dulcedine fotus
     instans et tetricum diffugis exitium
mater sulpiciam custodit iulia natam
     siciliam fugiat ne comitata uirum
hic proscriptus erat uestem clam iulia mutat
     assumitque duas suffugiens famulas
et se sponte sui proscribit amore mariti
     exemplar fidei femina facta uiris




 de fide seruorum
incesti reus antoni clarissime linga
     accusabaris iudicis in fatie
deposcere tuum testes uirgis lacerari
     hic inberbis erat pandat ut haec puerum
praefert accensam uadenti nocte laternam
     iste tibi stuprum cum repetis solitum
iudicibus tradi se seruulus expetit ipsis
     dicturum iurat nil tibi quod noceat
diris uerberibus crudeliter excruciatur
     ignea succendit lammina molle latus
distortus rigida fidissimus inde catasta
     insontem dominum deierat esse suum
seruulus antoni retrahit te morte fidelis
     quem formidabas stupra referre tua
iam praenestinis miseranda sorte subactis
     cum telesino se subripuit marius
illudat mario ne silla ferox inimico
     pertransit seruus illius ense iecur
ut prodat dominum promittit munera silla
     prodere nec caesum qui uoluit marium
aeuo consumptus fuerat pater urbe sepultus
     gessit cum silla proelia qui grauia
disperdat grachum ne uulgus seditiosum
     seruo philocrati se iubet interimat
perdit eodem se dominum quo perculit ense
     seruum texit humus qua caruit dominus
fratrem iam cerebro grachum claua resoluto
     principe nasica curia perdiderat
pindarus ecce tuus post bella philippica cassi
     libertus perimit te quod et ipse petis
post mortem domini se percutit ille bipenni
     seque loco quali merserit haud potuit
plancus proscriptus latet in regione salerni
     pauci seruorum sunt comites latebrae
qui foret a proauis cum multae nobilitatis
     plus quam debuerat delitiosus erat
pluribus ungentis delibutus pretiosis
     illorum timidam prodit odore fugam
et primum famulos subtili nate repertos
     dilaniant missi perdere qui fuerant
nec prodit dominum tortus licet ullus eorum
     strenuitas illis tanta fidesque fuit
non tulit inclusus seruorum uerbera plancus
     et mox plectendus prosiluit latebris
proditur urbinus quem uilla reatina celat
     perfidus hunc aliquis indicat ex famulis
ex multis gratus sibi adhaeret seruulus unus
     hic uestem mutat cum domino propriam
anulus a digito transfertur in eius herili
     subtrahit occulta posterula dominum
seque locat strato dominus iacuit suus in quo
     obiecitque suum militibus iugulum
astius ut cernit famulos inhiare rapinis
     et nudare domum se rapit e medio
unum de seruis lacerauerat inpie flagris
     fecerat et ferro fronte notam calido
inmemor ille probri sequitur uestigia furtim
     astius expauit esse dolum metuit
uidit enim nullum bene de meritis sibi iunctum
     quem male tractarat inmeritumque sequi
sed puer obsequio dominum demulcet amico
     solatur dictis hunc etiam placidis
postquam carnifices praesensit adesse feroces
     extruxitque rogum composuitque senem
callidus hunc rapiens occidit rebus egentem
     urere se proprium qui simulans dominum
militibus quonam dominus quaerentibus isset
     intentando manum protulit ista rogo
astius en iustas soluit caesus mihi poenas
     a me succensis ignibus uritur his
norant hii seruum tormenta grauissima passum
     credunt figmentis hinc abeuntque piis
serui promeruit stropha reus ille salutem
     indulta culpa tempora post modica




 de mutacione morum
a patre manilius rus est habitare coactus
     obtunsi cordis quod fuerit iuuenis
nam nec communi nec idoneus utilitati
     primo priuatae tempore uisus erat
postea qui duros contriuit marte latinos
     eripuit patrem iuditio trepidum
scipio uero suam fertur laxasse iuuentam
     afros qui primus roma tibi domuit
adfuit et luxus uenerisque frequentior usus
     digna tamen gessit plurima corrigia
in luxu primos ualerus disperdidit annos
     pontificis licinii quem reuocat studium
factus ab hoc flamen complexus relligionem
     sacrorum curam corripuit nimiam
iusticiae specimen demum praepolluit ingens
     cum prius exemplum luxuriae fuerit
nemo magis turpis iuuenili tempore uixit
     iamque uiro comis nemo magis fabio
allobrogi gallis cui nomen desuperatis
     posteritati quod contulit ille suae
multae deliciae catuli multique fuere
     lusus nam iuuenis prodigus iste fuit
princeps qui patriae motus sedauit in urbe
     mentis sincerae sobrietate suae
aetatem primam deduxit silla solutam
     themeto ueneris luxibus atque iocis
horrida cum numidis mario qui bella gerenti
     questor luxuriam fit grauis ob nimiam
nequitiae ruptis elapso tempore claustris
     euasit tandem liber ab his uitiis
caepit uersutum bocho tradente iugurtham
     comminuit uires et mitridatis opes
cinnam perfregit socialia bella repressit
     proscriptus consul est ab eo marius
sic geminos sillas in eodem cerno fuisse
     lasciuum iuuenem moxque uirum stabilem
esculo agit capto pompei pater ante quadrigam
     quippe triumphabat uentidium puerum
iste triumphauit de caesis postea parthis
     et crassi manes trans stiga lintre tulit





 de mutacione fortunae
oppressus repetendarum de crimine consul
     ceciliae legis lentulus inditio
factus fortuna censor releuatur amica
     ut censorino par sit in imperio
quem neque fata bonis permittunt iugibus uti
     nec pro continuis ingemuisse malis
captus apud liparas nasica furentibus afris
     belli iure suos perdiderat cuneos
redditus a poenis est factus denuo consul
     consul erat capitur soluitur et fit idem
crasso diuitiae nomen dederant nimis amplae
     at fortuna fugit prospera dura subit
creditor illius bona uendidit omnia uulgo
     cum iam sit pauper astruitur locuplebs
caepio pontificis summi sublimis honore
     praelatus cunctis flaminibus fuerat
hic praetor clarusque triumphi culmine consul
     dictus necne patrum creditus esse pater
carceris horrendis animam deponit in antris
     funestis manibus carnificis lacerus
pendens gemoniis uisu miserabile scalis
     tam fortunatus tam misere moritur
nullos urbis habet quamuis deposcat honores
     saepe suae marius nam prohibet populus
quam linquens romam uenit peciitque tribunus
     aedilis questor consul et institui
sed plebis fedam totiens patiendo repulsam
     tandem praeturam uix tamen obtinuit
qui reus ambitionis fit dimittitur egre
     praecupidis illum perdere iudicibus
hic reus arpinas ignobilis atque repulsus
     tutorem patriae progenuit marium
ante suos numidam currus agit ille iugurtham
     cimbros attriuit teutones edomuit
cuius romulea duo cernis in urbe trophea
     in fastis consul sepcies is legitur
cui iam proscripto licuit proscribere multos
     qui post exilium consul habet latium





 de mutacione morum
luxuries adolescentem dampnarat athenis
     hic infamis erat nomen ei polemo
illecebrae non hunc solae sed fama iuuabat
     urbem quae totam turpis habebat eam
non hic ad occasum coena sed solis ad ortum
     surgit producta carne meroque grauis
ungento madidus sertoque caput redimitus
     uesteque contecto corpore pertenui
xenocratis sanctos talis penetrare penates
     audet et in mediis sic residere scolis
indignata fremit iuuenum studiosa caterua
     ginnasio secum quod sedeat nebulo
at non xenocrates mutata mente fit alter
     dimissis tamen his quae documenta dabat
disputat attonitae de sobrietate cateruae
     candida quod uirtus turpeque sit uitium
sermonis polemo motus grauitate coronam
     deposuit capitis brachia composuit
hinc hilarem uultum splendentem ponit amictum
     exuit et totam mox ibi nequitiam
sobrius ex temulento fit de luxurioso
     parcus de fatuo fit sophus egregius
abdicat insulsum themistoclen pater heros
     mater se laqueo stupra gemens perimit
iam uir graiorum fit maximus iste uirorum
     a persis captam restituit patriam
multa stulticia fuerant cunabula prima
     perdita cymonis nouerat eolia
factum uero ducem miratur eum sapientem
     quem quondam iuuenem uiderat instabilem




 de mutacione fortunae
comperit alcibias fortunas esse gemellas
     nobilis et diues et speciosus erat
imperia magnus magnis praelatus athenis
     callidus ingenio splendidus eloquio
quem premit exilium post haec amissio rerum
     paupertas odium dedecus exitium
conspicuus uitae felicis creuerat usque
     fulgor ad inuidiam policratis samii
conatus cuius tranquillo calle subibant
     proueniebat res quaeque cupita cito
uota sequebatur uelox effectio cuncta
     uelle sibi ex aequo posseque erat positum
fortunam temptat si semper prospera currat
     expertusque leues illius est salebras
anulus hunc mersit pelago fuerat sibi gratus
     hoc expers dampni ne foret omnis agit
confestim piscis capitur qui glutiit ipsum
     caesis uisceribus anulus extrahitur
post haec praefectus darii confixit orontes
     hunc ligno montis uertice micalei
artus laeta samos oppressa tirannide putres
     illius et tabo membra uidet fluida
anulus et laeuae cui redditur a neptuno
     nam sepelit nemo frusta uidere iuuat
siciliae dirus dionisius ille tirannus
     cui rerum felix copia tanta fuit
dux exercituum magni princeps equitatus
     et rector classis saepius innumerae
trinacria pulsus pueros elementa corinthi
     anxietate gemens exul inobs docuit
pernix fortunae quia sit mutacio blandae
     monstrat qui ludi de duce doctor erat
scipio quem regem romanis pace syphacem
     hasdrubal et poenis iunxit amicicia
clarus magnorum fauor attollit populorum
     intumuit postquam prouocat italiam
lelius hunc uinctum legatus pertrahit ad te
     scipio qua magnus tempore consul eras
qui dextram solio residens porrexerat alto
     pronus blanda tuis basia dat genibus




prologus
toto felices fuerint qui tempore uitae
     a grauibus quae sint dicta uel acta uiris
quae sint dicta uafrae quae uafre facta fuere
     quique repulsi sint cum peterent aliqua
de stragematibus quae compulit esse necesse
     de testamentis quae rata scissaue sint
heredes fuerint qui contra uota parentum
     heredes alios qui sibi praetulerint
dic age thersicore cum sis instructio grece
     delectans animos instrue docta rudes




 qui iugi felicitate fruiti sint
quam felix quintus permanserit usque metellus
     tempus in extremum matris ab uberibus
ad cumulum plenae gradibus quot prosperitatis
     peruenit dictis colligo rufe tuis
felices habuit generosus progenitores
     urbis qui primi romulaeae fuerint
perraras animi dotes uiresque labori
     iusto quas habiles corporis esse putes
uxor ei fecunda fuit formosa pudica
     obtinuit summum consulis imperium
albis uectus equis curru sublimis eburno
     auro fulgorus plausibus excipitur
consulis ut fasces gererent natos genuit tres
     et quartus censor questor et unus erat
tres fuerant natae sed et haeae bene morigeratae
     quas totidem claris tradidit ipse uiris
heae patris in gremio sobolem pepere decentem
     quam iuxta mores erudit ille suos
non quatit hunc gemitus non turbat lugubre funus
     occurrunt nullae uulnera tristiciae
ultima quem postquam coepit curuare senectus
     deficit inter tot pignora cara sibi
non equidem longo depressus seu graue morbo
     uiscera perstrictus sed quasi febre leui
urbem per propriam scapulis defertur amicis
     quem rogus exurit roscidus unguinibus
iura giges populis dabat olim regia lidis
     idem diuitiis floruit omnigenis
terror uicinis erat hic acerrimus armis
     qui numquam fatis subiacuit tetricis
quaerit an alter se felicior esset in orbe
     magnus apollo sibi quem rogat haec retulit
cum uideare tibi felix felicior est te
     aglaus quidam pauper hic archas erat
fines qui parui numquam transgressus agelli
     semper contentus frugibus eius erat
hic geminis unum bubus sulcabat agellum
     lac huic non multum sed sibi suffitiens
phebus thesauris auto praefert opulentis
     quamuis exiguum pauperis horreolum
amplis lidorum seu gleba pinguibus aruis
     iam senis aglai rus breue lac modicum
securus tegetis degebat aglaus in anglis
     rex curis aula plenus in egregia




 sapienter dicta aut facta
romanos semper tractando negotia fortes
     dumque uacant molles appius esse refert
quam sit iocundus pacis status obtime scimus
     marcent desidia sed tamen imperia
dum teritur magnus uiguit res publica bellis
     languit haec deses ocia dum gereret
non debere ducem uerbum proferre putabam
     proelia dum peragit scipio magnus ait
debet enim ferro si quas res tradit acuto
     dux explorato tradere consilio
commissus bello non est reuocabilis error
     quae ferro pecces non reuocare potes
se nisi fors ultro dederit pugnare caueto
     siue necesse tibi durius incubuit
aut ingratus eris fortunae si secus ibis
     aut te submittis hostibus ipse tuis
diruta carthago fuerat cunctante metello
     anne salubre tibi roma sit angor ait
exanimes italas uires animauerat afer
     aemulus urgendus ne pereant alius
pinthia fortis eques spondet quod uir bonus esset
     iurganti secum fimbria censor erat
qui sese causam finiturum negat illam
     pinthia nec fama dum spoliare bona
dumque uirum spondere bonum non audeat illum
     quod diffinitur laudibus innumeris
consule papirio fuit urbs aquilonia clausa
     hinc pullarius it quaerat ut auspitium
dum nec aues properant nec adest ubi colligat omen
     omen papirium fallit habere bonum
consul pellacem praeponit in agmine uatem
     sanguine fallacis placet ut ultro deos
seu casu primum seu tristi rumine telum
     prostratum uatem reddidit exanimem
omen dux credit muros inuadere iussit
     urbem mox intrat moenia praecipitat
dum salinatorem censores atque neronem
     pro rostris ageret plebs aderat bebius
iste tribunus erat censuram durius ipsam
     illi exercuerant curia soluit eos
nam quae de cunctis succenset summa potestas
     nullius digne iuditio suberit
condempnat grachum lex promulgata tribunum
     est agraria quae dicta furit populus
diuidit hinc agros illi praetura uiritim
     eius et incentor seditioque perit
humanae socrates oraclum grande sophiae
     sola petenda deo disserit esse bona
nam qui de facili tribuit discernere nouit
     quique necesse quid est et dare cuique potest
mens hominum densis plerumque grauata tenebris
     illa petit quae non obtinuisse uelit
coniugium uel opes uel summos poscit honores
     impetrasse dolet haec quia saepe nocet
esse uelis talis si credi uis homo qualis
     aiebat uitam tendis ad aetheream
uirtutem teneas ipsam non illius umbram
     sic poteris rectam caelitus ire uiam
dextra carnificis sibi potio dira ueneni
     porrigitur sua plebs damnat iniqua pium
suscipit hanc animo forti uultuque sereno
     nec timet instantem strenuus ille necem
admorat summis achonita parata labellis
     xantippe clamat uxor amata uiro
insons heu moreris ruis et sine crimine quouis
     quam uir respitiens infit ei sapiens
num magis insontem quam uis occumbere sontem
     exhaurit potus ilico laetiferos
dicebat septem solo de sapientibus unus
     an fueris felix indicat ultima lux
nam fortuna anceps prohibet uerum tibi nosse
     donec communis lux tibi cum superis
quendam merentem dum carum cerneret idem
     in turrim duxit inspice frater ait
quanti sint hodie fuerint ciciusue futuri
     sint luctus tectis quae modo cernis in his
desine iam proprium deplorans credere fatum
     quod commune tibi scis fore cum reliquis
hostes cum patriam biae uasto re prienen
     festinent bias nudus ab his refugit
quidam portantes carissima quaeque tribules
     illius ut uidit dum fugerent retulit
ut quid quaeso tuis de rebus nil tibi tollis
     ille refert immo nunc mea tollo bona
pectore non humeris sua se bona tollere dicit
     quae ualeat nullus eripuisse sibi
si sapiant reges uel si regnent sapientes
     orbis erit felix inquit aristotiles
illuster quidam dum rex a plebe creatur
     oblatum manibus iam diadema tenet
intuitusque diu magis o tu nobilis inquit
     quam felix pannus ni male desipimus
nouerit aerumpnis si quis durisue periclis
     sis plenus quantis non sibi gratus eris
tollere non obtabit humi si forte iacebis
     te metus anxietas et labor insequitur
inter mordaces positus solus cohiberet
     dum lingam solito xenocrates studio
inquit ei quidam cohibes cur dicito lingam
     solus cui dignum reddidit eloquium
crebro me dixisse piget numquam tacuisse
     responsum docti comprobat ille uiri
narrat aristophanes reuocatum morte periclen
     a stige qui rediens uaticinatur ita
qui fore perpetuas adtendite uultis athenas
     urbe leonem ne nutriat hac aliquis
quod si nutrieris sibi conuenit ut famuleris
     si uires foueas experieris eas
acris ut ingenii iuuenes generisque superbi
     infrenentur ait assimilando feram
si sinis effrenes piger illos prendere mores
     uix animo rigidi iam poterunt subici
quidam facta deos hominum si fallere possint
     dum quaerit sapiens intulit ista thales
dum quod mente tenes uideant intrinsecus omne
     multo liberius omnia facta tua
non solas debere manus a crimine puras
     sed mentes aetiam semper habere docet
quaerit utrum quidam societ natam locupleti
     etsi forte minus uir fouet ille probus
an iungat genero satis ornato sed egeno
     cui temistocles strenuus ista refert
est potior uir diuitiis nam diuitiae sunt
     pestiferae digno si caruere uiro
magnus alexander sibi fidos comparat auro
     quem pater increpuit haec ita subitiens
obtime mi fili quae te dementia caepit
     ut credas fidos quos emis ipse tibi
mittit alexandro callisthenem sibi gratum
     eius hic auditor doctor aristoteles
praecipit aut numquam tumido cum rege loquatur
     aut quam iocunde uerba sibi facere
oblitus docti tutissima iussa magistri
     ad graios mores uult reuocare ducem
qui se more salutari gaudebat opime
     persarum strato corpore prorsus humi
quod dum liberius callistenes reprehendit
     regis mandato confoditur gladio
in partem neutram debes conuertere lingam
     dum de te loqueris inquit aristoteles
si te laudaris uanissimus esse probaris
     si te blasphemes opido stultus eris
ipse uoluptates ait aspice praetereuntes
     impleuisse pudet quas ubi transierint
quaerit anaxagoram compellans promere quidam
     esse beatus homo quis uideatur ei
non ait inter eos reris quos esse beatos
     sed manet inter eos quos reputas miseros
exigui ruris seu non satin ambitiosae
     doctrinae cultor ille fidelis erit
est in secessu non fronte beatior idem
     et nec diuitiis est nec honore grauis
uitat alexandro dare diuinos quod honores
     palladis urbs demas talia dixit ei
dum caelum claudis aliis terram tibi tollis
     quod tibi non minuis id dare cur metuis
leges consimiles telis aiebat arachnes
     fortis anacharnes quae retinent minima
grandia transmittunt animalia sic quoque leges
     non stringunt magnos et religant minimos
nocte supergressa sensit lacedemona contra
     conspirasse malos agesilaus ubi
dissoluit leges statuit quas ipse ligurgus
     quae dein dampnatis supplitium prohibent
punitisque reis mox restituit uafer ipsas
     ultio iusta fuit lex ubi praeteriit
essent ut semper momento disperiere
     cura uigil cauti prouidet ista uiri
cannensi pugna modios tres anulus implet
     extractus ciuis romulei digitis
utque fidem faceret tot caesos esse quirites
     annibal hoc aurum ciuibus ire iubet
si quis de sotiis romanos deserat hanno
     post cladem quaerit nemo refertur ei
legatos de pace sibi transmittite dixit
     quod si fecissent eius ad arbitrium
non esset bello carthago uicta secundo
     ignibus extremo tota nec excideret




 uafre dicta aut facta
seruius imperium retinet dum tullius urbis
     eximiae formae corporis inmodici
unius est in agro ciuis bos orta sabino
     augur ad hoc uaccam praedicat esse satam
immolet hanc quis auentino si colle dianae
     eius quod populus orbis erit dominus
possessor uaccae romam subit utque dianae
     mactet eam phani pontificem peciit
hic romanus erat cui stultus fata reuelat
     ille uafer quasi pro relligione iubet
ut se uicino tiberis prius abluat anne
     immolat hic uaccam dum petit hospes aquam
orbis et antistes dominos facit esse quirites
     fraus ea tam uastum condidit imperium
cum rex tarquinius bruti iugularet auunclus
     omnes impubes indolis egregiae
ingenii quod erat uegeti fratrem necat eius
     finxit se bruti brutus ob hoc animi
misit rex natos oracula poscere delphos
     cum quibus et brutus sed quasi brutus abit
quique cauo purum baculo concluserat aurum
     nam timuit phebo munera ferre palam
ut soluere preces et munera patris ephebi
     perquirunt rutilum quis diadema feret
is qui primus ait phebus dabit oscula matri
     brutus ut ex casu lapsus in arua ruit
terrae communi primus dedit oscula matri
     in fastis primus huic datur inde locus
iurgia parthenope de certo suscitat agri
     limite nolanis arbiter est labeo
conueniunt campo proceres populi simul uno
     secedant a se longius ille iubet
inter eos medius discreuit in aequore campus
     inquit romano seruiet hic populo
quo steterant fines illis iubet esse perhennes
     crescunt commento publica rura nouo
anthiocum regem superauerat ipse potentem
     illi dimidium pactus erat ratium
per medias partes secuit dux callidus alnos
     priuatur tota classe tirannus ita
a silla proscriptus erat sertorius acer
     corporis atque animi dotibus ipse potens
est dux inuitus lusitanis postea factus
     gens ea romuleum persequitur populum
totam romanis aciem praetendere gestit
     frangere paulatim dux perhibet melius
disceptant hic equos locat in medio sibi binos
     unus erat ualidus alter et inualidus
caudam qui ualidi carptim facit a sene uelli
     inualidi caudam sed simul a iuuene
carptim fortis equi diuellitur a sene cauda
     in cassum dispar temptat opus iuuenis
sic uires italas hostis qui frangere temptas
     frustra conaris si simul aggrederis
at magis assidue carptimque has laedere quibis
     credit sollerti barbarus ipse duci
aedilis proscriptus eras uir gnare uolusi
     induis isiacum quo lateas habitum
sicque petendo stipem mendici scemate uadens
     ignotus bruti castra cupita subis
questurae rapiens insignia uetulo nouit
     inter proscriptos nomen ut esse suum
arte sub ornatis praeeuntibus et comitatu
     multo stipatus arduus inuehitur
caecati pompae subito fulgore choruscae
     formidant hostes appropiare sibi
obuia comprendit iumenta suis ea tradit
     exit ab urbe celer occupat hospitia
et ueluti missus pro communi utilitate
     quos pertransit ab his suscipit obsequia
puteolos adiit praetorem se fore dixit
     extruxit properum quo sibi nauigium
siciliamque petens euasit denique tutum
     haec proscriptorum tunc erat effugium
inlicitis nimium iuuenis nimiumque cauendis
     ardebat facibus uult cohibere pater
dum nequit astutam concepit pectore technam
     permissa utatur praecipit ut uenere
qui praecepta facit plenusque libidine uulgi
     cessat ab inlicita mortiferaque sibi
egressus porta perimat sibi qui prior exstat
     magnus alexander sorte datur monitus
forte minans asinum pauper fuit obuius illi
     quem tentum ferro praecipit oppetere
ille rogat moritur cur praui nil operatus
     pretendit sortis mox sibi rex monitus
non ego rex inquit morior si sors ita dixit
     non prior occurri sed meus hic asinus
delectatur rex a crimine se reuocatum
     astute quod ei sors resoluta fuit
et sibi sorte datum gaudens occidit asellum
     pauper cautela uiuus abit propria
oppressis uirtute magis regnum babilonis
     subdiderant uafria qui sibi mirifica
qui fuerant ad eos sibi consortes perimendos
     pactum nondum rex his pepigit darius
constituere locum cursum facerent ut in unum
     utque forent in equis praepetibus positi
hinniret cuius iuuenum sonipes ibi primus
     persarum regnum susciperet solidum
armiger hinc darii nomen fuit ebarus illi
     repperit astutum quam cito consilium
leuam mersit equae partem uafer in genitalem
     solis in exortu dum petiere locum
subdit equi leuam uuluae quam mersit equinae
     naribus hinnitus reddidit ille feros
ante pedes darii reliqui sternuntur ephebi
     regem proclamant esse suum darium
sic in amicicia bias debere manere
     te monet ut cauto contineas animo
ad duras inimicicias hinc posse uenire
     ut post peniteas sic nec amare aliquem
quod licet aduersum uideatur simplicitati
     qua semper pura gaudet amicicia
si tamen adtendas dictum nimis utile cernas
     si placet experto credere ne renuas
moenia magna sui subuertere flagrat alumni
     acer alexander lenis anaximenis
obuius ut properet regi peciere magister
     eius conciues mitiget ut rigidum
illum posse sciunt audit qui uota suorum
     moenibus egressus obuius it iuueni
quem rex ut uidit iurauit feruidus ira
     non se facturum quod peciisset eum
ille uaframento regi respondit acuto
     dirue lapsacum protinus oro meum
ut se constrictum sapientis acumine uidit
     feruorem rigidi rex animi posuit
fertur ab hospitibus commissa pecunia binis
     ancillae tali foedere deposita
ut non reddat eam nisi praesens adsit uterque
     post longum tempus ex quibus unus adest
commissum memor haud pacti miseranda resignat
     transactis paucis solibus alter adest
quaerit commissum quae se soluisse reclamat
     exigit ille forum flendo misella petit
explicat ille suam dum coram iudice causam
     nulla patet miserae semita diffugii
demosten casu ducente superuenit illic
     audit utrumque sophus quem miserae miseret
et sua poscenti memor esne refert homo pacti
     uade reduc sotium sumeque depositum
dictum prudentis dixere probabile cuncti
     extenuat culpam liberat et miseram
inuisus cunctis causam dicturus athenis
     loris constrictus ducitur in populum
crimine pro capitali mox poenas luiturus
     constanti uerbo composita fatie
poscere magnorum fasces incaepit honorum
     non quod adepturum se fore speret eos
indignantis at ut uulgi super hisque frementis
     frangatur primus impetus atque furor
quod sibi dum primas fortassis fregerit iras
     tranquillum fiat more maris tumidi
nec frustratus spe uafriae fert praemia magnae
     exoritur multus mox populi strepitus
concurrunt in eum clamor murmurque fremento
     tollitur ad caelum uixque manus cohibent
in latus adducunt fustes in tempora pugnos
     ungues a geminis uix retinent oculis
utque furor uulgi satiatus iam requieuit
     postquam uentosae detumuere minae
iam miser hic meritas pendit formidine poenas
     aiunt euadit callidus incolomis
iulius annibalem maris in certamine uicit
     nauibus amissis annibal extimuit
supplitiumque uerens sibi fidum dirigit afros
     nullus adhuc belli nuntius his ierat
a duce fallendi doctus qui mittitur artem
     primorum coetum congregat et populi
annibalem pelago romano cum duce quaerit
     an pugnare uelint qui referunt uolumus
iam pugnauit ait submersa classe refugit
     est pudor irasci cum prius annuerint
hunc fabius quintus post cannas ludificabat
     uitat enim pugnam uiribus inferior
annibal hunc romae suspectum reddere gestit
     nil offecturum construit inde dolum
nam mores afri romanis iam bene noti
     euacuant stropham seu pietas fabii
agros italiae ferro deuastat et igni
     inmunes fundos illius esse facit




 de stragematibus
de stragematibus iam nobis dicere tempus
     quae nos praecipuas accipimus uafrias
urbem fidenas rex tullius usque perosam
     infestamque nouo diruit imperio
albanum iussit metium qui uadere secum
     suspectae fidei uir fuit iste uafer
bello commisso consedit colle propinquo
     perfidus albano cum cuneo metius
terror militibus defectio quo foret eius
     aut ut iam fessos aggrederetur eos
peruidit fraudem rex prouidus itque per agmen
     uociferans alte uectus equo celeri
ne paueatis ait metium se caedere iussi
     ut sit praesidio mox uenit ut iubeo
firmat nutantes alacri qui mente rebelles
     sternunt uictrices et referunt aquilas
aequiuocus patri natus de rege superbo
     indignans gabios nolle patri subici
cogitat astutae romanis subtitulare
     cogit se grauibus caedere uerberibus
pugnis inpubem compellit tundere uultum
     abrumpit crines dilaniatque genas
digrediturque pedes seruo comitante fideli
     et nimis exosos peruenit ad gabios
patris seuitiam fallit fugisse malignam
     ostendit flagris liuida terga suis
albo demonstrat uestigia puluere sparsa
     et laceros crines et tumidam fatiem
perfida uersuti credunt commenta tiranni
     praeficiuntque sibi tarquinium gabii
hinc ubi crudeli substrauit eos ditioni
     decreuit regi notificare patri
dirigit infestos qui nuntiet esse subactos
     intimet ex illis quid fieri iubeat
miratur nati rex callida facta dolosi
     at non legati credulus est fidei
in sibi contiguum secreto quem trahit hortum
     uernabant plures hic olerum species
quem tulerat baculo maiora papauera sternit
     responsum nato non aliud tribuit
qui rediit non quae dixit sed quae pater egit
     prodidit agnouit filius acta patris
diuitiis gabios uel nobilitate supinos
     uel sternit ferro uel premit exilio
capta iam roma galli collem capitolii
     cingunt obsessis his ibi qui fuerant
dumque fame potius quam ui sperant capiendos
     aspitiunt panes tecta per expositos
aere sub nudo passim quasi ne ueterescant
     ne fiat longo mucida mica situ
galli frumentum credunt illis fore multum
     suadent aura urbem seque simul redimant
urbem qui multis redimunt seseque talentis
     paeneque subuersae pax redit ausoniae
celtibros quintus uexabat marte metellus
     moenia munitae clauserat hinc trebiae
hanc expugnari nullis dum cerneret armis
     discessit cassa defitiens opera
cogitat astuta ciues praeuertere stropha
     exuit hos abiens obsidione sua
et nunc hos montes nunc colles occupat illos
     plura repentinus oppida parua capit
et quasi de trebia desperet nil agit inde
     hoc hostis credit miles et ipse suus
carus consilii quid tractet dum sibi quaerit
     mitte refert nostrum quaerere consilium
cuius participem si ullatenus interiorem
     agnossem tunicam protinus urerem eam
incertos postquam de se iam fecerat hostes
     securam subitus aggreditur trebiam
qua cicius capta superatur gens ea tota
     uires quae spreuit calliditate ruit
urbe siracusia poeni partim superata
     inclusere suis turribus indigenas
preteriens agathocles hos carthaginienses
     rex petit et uallo claudit et aggeribus
afflicti ciues pacem petiere sicanos
     soluunt se et siculos obsidione sua
bello cannensi romanos annibal astu
     multo decepit postea quod patuit
ne sol aut puluis foret aduersus sibi cauit
     illo qui multus assolet esse loco
abrumpique sui partem iussit comitatus
     dum sequitur marsus clausus utrimque perit
hinc quadringentos equites instruxit auita
     fraude quibus iussit tradere se rutulis
quos quasi deditios in parte iubet fore consul
     dum finem bellum percipiat dubium
qui sub loricis gladios clipeisque tegentes
     poplite succiso debilitant latios




 de repulsis
apponens epulum fabius sub nomine patris
     romano populo te peciit tubero
exornare domos plures et sternere lectos
     spargere cum uiolis lilia cumque rosis
negligis haec fabii mandata facillima quinti
     existas quamuis strenuus in reliquis
pellibus hedinis lectumque sedileque sternis
     germinibus nec humum spargis hodoriferis
consulis idcirco fasces dum uestibus ipso
     in campo poscis candidus a populo
paulus auus licet et tibi scipio patruus esset
     turpiter a cunctis inde repulsus abis
scipio uirtutis lampas nasica togatae
     iste iugurtha tibi bella iubet fieri
sedibus e frigiis lacias dum uenit ad aras
     ideam matrem suscipit in manibus
urbis pestiferas tranquillat sediciones
     corporis ac animi dotibus egregius
flagitat aedilis populum poscendo curulis
     dum iuuenis fieri denegat ille sibi
forte manum stringens ruris durata labore
     quae fuerat nimio ruricolae gabii
rusticus an uadat manibus ludendo requirit
     se quasi subsannet uulgus inane fremit
et paupertatem uelut exprobret omnibus aegram
     illius urbanis intumuere iocis
campum percrebris uexasti paule repulsis
     inberbis consul dum cuperes fieri
consulis ipse gradum censoris et amplius altum
     post haec conscendis magnus et ipse satis
tristicia plenus multoque rubore metellus
     flendo domum rediit reppulit hunc populus
postea de pseudo uictor redit iste philippo
     terga sequi cuius ipse senatus ouat
poscit praeturam dum lucius imperiosam
     silla negat populus uota nec assequitur
plus cato praeturae fueras aucturus honoris
     quam praetura tibi nec tamen assequeris
iustas erroris poenas plebs stulta pependit
     donans uatinio iura negata tibi





 de necessitate
itala poenorum primis exhausta iuuentus
     occiderat bellis imminet hostis atrox
legit roma uiros seruorum milia qui tres
     emerunt auro sena quater rutilo
hos sacramentis astringit non uiolandis
     aduersum poenos se fore roboreos
ad supplementum plures praebent legionum
     fidiculi seruos praebet et apulia
urbs quae tempus ad id uetuit ne militis arma
     uertice quis census induat ingenuus
corpora nunc cellis seruilibus extrahit ipsis
     pastorumque casis quae uidet apta sibi
cannensis strages templis affixa reuelli
     compulit arma sibi plurima quae fuerant
iunius illa suis sacrauerat antea diuis
     hostis deuicti pluribus ex spoliis
instrumenta ferae fiunt haec denuo pugnae
     et praetextati scuta ferunt pueri
crimine dampnati fuerant qui pro capitali
     cogit ut anxietas militiam capiunt
dum casilinates dux acrius annibal urget
     lorea uincla modis pluribus utilia
pelles et scutis detractas et resolutas
     limpha feruenti mandere non piguit
tanta sibi fuerat penuria tunc alimenti
     quam pro romanis sustinuere suis
urbs campana suis hostes quo tempore fouit
     poenos omnigenis perfida delitiis
dum praenestinos premit annibal obsidione
     unus cum grandem perferat aesuriem
nummis bis centum murem uenumdedit unum
     plus quam se cupidus muris amat pretium
uenditor oppetiit seuo famis ilico telo
     emptor et euasit a nece muris ope
urbem dum marius uexant et silla seuerus
     desciscunt foedo quando supercilio
aurea templorum uendunt argentea necne
     uasa senatores claraque dona ducum
annua militibus dant inde stipendia cunctis
     thecis aerarii iam penitus uacuis
claudit arismundi dum caesar moenia celsa
     illis materies non erat ulla locis
congruat aggeribus quae per girum fabricandis
     caepit inauditum dux cito consilium
hostica patrato iacuere cadauera bello
     in campis multa congerie patulis
insuit illa suis per mutua uulnera pilis
     nec sibi deesse sudes roboreas queritur
aggeris in morem compingitur ardua moles
     aequaret muros quae sibi contiguos
cretenses quintus conclusit in urbe metellus
     affliguntur et hii cladibus insolitis
dumque capi metuunt iumentorumque biberunt
     urinamque suam nec tamen effugiunt
perpendis uolucrum serpentum necne ferarum
     hinc calagurritas exuperasse genus
seruant ciuilis sertori seditionis
     relliquias uiles urbe tuos cineres
iam penas dederas ferro caedente repensas
     seruauere fidem perpetuam cineri
obsidet hos magnus congesta uorant alimenta
     hinc iumenta sibi cum sua deficerent
uxorum carnes natorum cocta suorum
     uiscera crudeles in sua trahiciunt
his dapibus saturi factique sepulcra nefanda
     caesi strage truci iure carent tumulis




 de testamentis recissis
flebilis ut natum pater audiit esse necatum
     qui tamen exierat rumor inanis erat
heredes aliquos sibi scripserat esse propinquos
     extremum claudens mox obeundo diem
filius ad patrias redit aedes quas sibi clausas
     inuenit heredes namque negant aditum
armis militiam positis petit ille togatam
     compulsus causam notificare foro
moxque cicatrices populo monstrando recentes
     suscepit iusto perdita iuditio
nanneo genitus praeclarus eques patre marcus
     nuper adoptatus hic erat a patruo
rescidit testamentum licet a patre scriptum
     pompei famulum qui sibi praetulerat
hinc pompeius erat pater hinc contrarius illi
     exierat quamuis iam moriens hominem
censores causa perspecta cautius ipsa
     integra restituunt praedia patris ei
participes testamenti fuerant duo clari
     sextilius generis popiliusque uiri
marce tribum patrui sufenatis licet intres
     quamuis pompei uiribus hii ualidi
principis et magni fit cassa patrisque uoluntas
     et tribus expulsis cuncta patris recipis
exheredauit sibi quem petronia coniux
     legitime peperit progenitor thecium
diuus decreto cui praedia cuncta benigno
     reddidit augustus quae pater abstulerat
septiciae thracali matris sunt fraude repulsi
     nubsit publicio quae ueterana seni
nomine cui dotis quae possidet omnia tradit
     ut maga sic natis colchica seua suis
a pueris aditus sua reddidit omnia caesar
     omnia quassauit quae mulier statuit
inpia confer anus cur spernis quos genuisti
     nubis et effeto uiscere iamque seni
cur iam pollincto subigis te iam tumulando
     aetas marcida iam cum tua curuaque sit
progenuit natos ciuis terrentius octo
     educat hos omnes ut pius ille pater
sub testamento sospes sua tradidit uni
     exheredatis insipide reliquis
heres qui iuuenis patrem fratresque remouit
     solus concesso iure frui cupidus
tandem pisonem pater implorare coactus
     consul erat nati perfidiam retulit
ille facultatem tribuit nudare rapacem
     nec testes legis surgere more sinit
obtinuit gallus magnae matris neuiani
     in bona substitui nomine genutius
hic testamenti tabulas meruit neuiani
     praetor orestes hoc annuerat leuiter
surdinus cuius libertus erat neuianus
     mamercum petiit consul et iste fuit
enodat seriem qui dictum culpat orestis
     genutius dixit nec mulier neque uir
segni mente sibi genitalia membra recidit
     heredum nullis dignus hic est tabulis
praeceps praetoris sententia cessit orestis
     mamerci ratio stat quia sit potior
turpis ne galli praesentia spurca tribunal
     polluat haec repetens curia tota uetat




 de non rescissis
sparserit ut populo nummos tragicam quasi uestem
     inque foro medio traxerit ut tunicam
ut uulgus plausu sit eum risuque secutus
     nouerat urbs omnis pluraque praeterea
haec tudetanus testato filius eius
     illi successit longus at hoc uetuit
sanguine iunctus ei cupit hastae subdere cuncta
     sed centumuiri in hoc non sibi conueniunt
nam non attendunt quis scripserit aut probra patris
     sed quae scripta legunt esse rata statuunt
ebutiae natae fuerant afronia nec non
     et pletonia quae strenuitate pares
nusquam degeneres de nobilitate parentum
     essent sortitae coniugium parile
exors materni fit afronia nata caduci
     quae matris fuerant altera cuncta tenet
milia uiginti nummorum sola reliquit
     illius natis cum genitrix obiit
at matris nolens extendere filia fraudem
     maternis caruit ipsa suique bonis
heredem currinatem facit ipse metellus
     cum cognata foret claudia clara tribus
nec testamentum quisquam consanguineorum
     attigit at mansit quintus uti statuit
fraternis opibus doluit caruisse reginus
     transalpinus erat frater eas dederat
at non personis illustribus aut sibi iunctis
     sanguine plebeis sed magis ac elegis
unde forum subiit patribus populo patefecit
     ostentans geminas scripserat has tabulas
in quibus heredem sibi mandarat fore fratrem
     frater at externis distribuit propria
succensent omnes germano restitui res
     fratris non temerat ille statuta sui




 qui heredes contra opinionem fuerint
luculli studio uigili curaque sagaci
     plurima percepit commoda cecilius
factus et est ope possessor magni patrimonii
     heredem semper dixerat unde suum
at testamento pompeio cuncta reliquit 
     cui cognomen erat atticus  ille sua
per lapidosa uiri corpus nimis insidiosi
     detraxit populus lora ligans pedibus
hic successorem recipit statuit sibi qualem
     promeruit sed quas perfidus exequias
urinas ad castrenses prouectus honores
     imis a gradibus militiae fuerat
diuitiis locuples augusto tradere totam
     fortunam spondet qui sibi tradiderat
mortuus est tabulis nec nomen caesaris eius
     inuentum fertur alter eas tulerat
pessimus et iugis bellus ualero fuit hostis
     hic uexabat eum litibus assiduis
accusatorem postremo qui capitali
     ipsum deturpet crimine supposuit
posthabitis caris cognatis atque patronis
     heredem socors hunc sibi constituit
barrulus astricto conexus federe toto
     tempore spinthero uixerat ut sotio
quem successurum uulgauerat esse penates
     in proprios alias iste recessit amor
oppius a puero pilio coniunctus amico
     affectu dulci semper eum coluit
quem pilius moriens amplexu strinxerat arto
     ultima dans illi basia more patris
anulus illius digitis successerat eius
     cercior ut rebus de reliquis fieret
defuncto pilio sibi tollitur anulus ipse
     redditur exheres alter habet tabulas
oppius infidi sic ludibrium fit amici
     inmeritus tantum sustinet obprobium




prologus
grecis uraniae nostra quae caelica uoce
     diceris huc propera carmina nostra proba
de quibus ex causis dampnati siue soluti
     infames fuerint uranie loquele
et qui sollertes fuerint et qui studiosi
     et de priuatis dissere iuditiis
qui commiserunt ea quae fieri uetuerunt
     uis in facundo quanta sit eloquio
sunt quae non licuit claudo praescribere metro
     congrua per loca quae supposui capita




 de his qui praeter spem euaserunt
mennius accusat sibi suffragante senatu
     infamem turpi crimine gabinium
abruptaeque spei reus idem coeperat esse
     certant censores perdere dum cupide
denique perfectas habet accusatio partes
     cum defensio sit uiribus inualida
proles gabinio iocunda sisenna parenti
     accusatoris ante pedes cecidit
uenerat unde procella petens puer inde leuamen
     quem uictor toruo reppulit intuitu
passus humi stratum precibus persistere longum
     lelius indignans ille tribunus erat
plebsque coacta uiri fastu permota superbi
     gabinium soluit mennius erubuit
appius an maior subuersio relligionis
     an patriae dubium factus utrimque reus
huius enim ueterem spreuit seruare tenorem
     illius pubem praecipitat pelago
obiectus populo stolidum dampnare parato
     cum nequaquam se crederet effugere
subsidio celeri subterfugit imbris oborti
     collectum populum dissipat hic subitus
tuccia uestalis pulcherrima uirgo sacerdos
     fertur uirgineo desiluisse thoro
efficit audacem pudor integer haec petit amnem
     arrepto cribro contigui tiberis
orat uirgineis manibus tua si sacra gessi
     semper ades uotis uesta uocata meis
haustum caede tuo fluuium me tollere phano
     hoc fosso crebris uase foraminibus
hausit et in phanum cribrum tulit amne repletum
     dum natura fugit fama probrosa perit
accusat galbam multos libo quod lusitanos
     extrema perimit questor in hesperia
quippe sua galbae fidei se sponte dedere
     praeterit ille fidem promeruitque necem
orat pro propria pro galli prole pusilla
     quam fouet addictus carnifici populum
uocibus his populus lacrimarum et flumine flexus
     uitam pro natis praecipue dat ei
crimina pisonis pulcher replicando ferocis
     uulgi confuso subicit arbitrio
sternitur hic pedibus censorum iam perimendus
     caeno pollutas erigit inde genas
exsoluit poenas plebs clamat iure ferendas
     liberat hunc motum nube repente lutum
flauius a ualero satis accusatur amare
     tunc aedilicii iuris erat ualerus
bisque tribus septem ualero suffragia praebent
     insons en morior flauius inquit ego
dicit ei ualerus nil refert sonsue uel insons
     inprobe dispereas dum modo dispereas
huius prolati soluit uiolentia dicti
     iam consummandum morte cita ualerum
urbis soranae culpatur dum calatinus
     non satis excusat prodicione reus
maximus hunc paucis redimit dictis socer eius
     si nossem tanti criminis esse reum
rupissem dixit ius artae proximitatis
     assentit dictis credulus his populus
senserat huius opem res publica tempore duro
     carum declinat unde grauare uirum
scaurus agebatur grauiter reus e repetundis
     nec totidem testes quot reprehensor habet
es commune tulit prouintia dum sibi cessit
     consul enim fuerat questio uentilat id
excusat uix se longa pro nobilitate
     proque patris merito soluitur a populo
in pulcro pulcra rure locans spetie
     incusat cottam grauibus satis aemilianus
testibus obiectis scipio criminibus
     ne grauitas potius dampnare uiri uideatur
cottam patratum quam bene iuditium
     quamuis iure reum populus iubet ire solutum
etsi causetur scipio magnanimus
     caelius in strato fuerat de nocte peremptus
iuxta quem natos lectulus alter habet
     nec liber nec seruus erat nec proximus ullus
in quem suspitio criminis huius eat
     culpantur nati fuit his commune cubile
excusant illi questio fit ualida
     non patitur dicunt rerum natura tribuni
occisum sonnos ante patrem capere
     sed iuuenes intus sonnum foribus patefactis
carpebant caeso iam genitore suo
     eripit hos placidus securo in pectore sonnus
ne subeant dirum protinus exitium




 de dannatis
milius et sextilius esset uterque triumuir
     quamuis dannantur et ratione breui
orta uia sacra fuerant incendia seua
     adsunt hii tardi uim superare foci
billius excubiis nocturnus in urbe triumuir
     nocturnis fuerat hac uice defuerat
aquilius condempnat eum fuit ille tribunus
     assensum totus praebet ei populus
construit enormis porcina domos sibi molis
     cassius agnouit factum grauiter reprehendit
porcinam multae subiciendo graui
     uir locuples proprii pueri corruptus amore
fugerat urbe magis ocia ruris amans
     dumque die clauso uesci puer oret omaso
ueneat et ruri nulla bouina caro
     ille bouem iussit domitum mactare securi
ut puer obtatos sumeret inde cibos
     dampnatur primis dampnabant talia seclis
nam nostro fieri tempore cuncta licet




 de illis qui neque dannati neque soluti sunt
pretor erat lenas mulier deducitur illi
     matrem percussam fuste necarat ea
testibus approbat haec natos a matre ueneni
     extinctos dira sorbitione suos
qua parricidam uice parricida necarat
     haec nec dampnatur soluitur aut penitus
dum lenas dubitat qua se sententia uertat
     iuditium partem dirigit in neutram
occidit natum matrona simulque maritum
     urbis smirneae ciuis erat mulier
nam uir priuignum natus fratrem iugularat
     qui sibi natus erat de meliore uiro
praeses ad areum pagum direxit athenas
     matronam quo res discuteretur ibi
caede ream gemina nec soluere uult dolabella
     nec dampnare quod est mota dolore pio
nec minus astutae fatiunt sapienter athenae
     inspecta causa quae remeare iubent
centenos postquam phebus perfecerit annos
     accusatores atque ream pariter




 de priuatis iudiciis
centumali grandes habuit mons caelius aedes
     ut summittat eas audit ab auguribus
nam nimis augurium capientibus officiebant
     urbis in excelsa stantibus arce cibi
uendidit has nec ab auguribus quae iussa fuissent
     emptor calphurni suggerit ipse tibi
quas demoliri mandant ueluti prius illi
     at uos decreto iudicat inde cato
centumalum dampnat domuum qui incommoda celat
     est fraus emptorem pessima decipere
incestam duxit sed fraude titinnius annam
     dote sua grandi quo spoliaret eam
cum faceret marius  iudex est esse coactus 
     linqueret inceptum saepe monebat eum
mauult litigio contendere stultus iniquo
     illi quam dotem reddere quam tulerat
iuditio marii nummus sestertius annae
     integra dos illi subripitur stolido
ut raperes faniae patrimonia tota titinni
     ipsam duxisti uox fuit haec marii
huius opes faniae fuit anna binomia tutas
     minturnis latebras effitiunt marii
oblitus inmundae latuit dum sorde paludis
     istius exceptus ditibus est laribus
iudicat hunc hostem silla cogente senatus
     eius magnorum nil memorans operum
prudens praesidii non inmemor anna tributi
     fouit proscriptum dum licuit marium
quo ueheretur aricinam praestatur ad urbem
     uicino sonipes dum petit a domino
dampnatur furti quia mentitus fuit illi
     ultra pollicitum quippe minauit equum




 de mulieribus quae causas egerunt
quam ticius praetor cogebat ametia causam
     ante tribunal stans egit honorifice
legitimos numeros partes percurrit et omnes
     quas excusantis tullius esse docet
actu non tantum primo sed plebe fauente
     omnibus est dictis paene soluta suis
et quoniam mentem gessit matrona uirilem
     nominat hanc totus androgenam populus
extitit et licinii coniux afrania dicta
     in succendendis litibus apta nimis
absque rubore suas haec causas semper agebat
     hanc defensores non quia deficerent
sed quia nullus ei pudor esset adire tribunal
     iugi latratu triste mouere forum
nomen matronis tribuit quae litigiosis
     inque pudoratis idque diu uiguit
gaudens litigiis afrania dicta refertur
     quaeque frequentaret garrulitate forum
impositum fuerat matronis grande tributum
     idque triumuiri eis lege noua statuunt
dum patrocinium praeberet nemo uirorum
     nobilis hortensii filia rostra petit
illarum causam feliciter ipsa perorat
     moxque tributi pars magna remissa fuit
patris in hac clari facundia clara reuixit
     quam perdunt turpes luxuriando mares




 de questionibus
fannio qui seruus rafani fuit insimulatur
     occidisse uiri praecipui famulum
hinc tortus se constanter fecisse fatetur
     propterea diro deperit exitio
post modicum redit ille domum qui caesus ab illo
     esse putabatur unde dolet rafanus
seruus alexander diti rafano fuit alter
     pro nece qui gaii uerbera fert equitis
septies obnixae tortus negat hunc iugulasse
     qui licet excuset in cruce disperiit
flaccus agit dubiam proprio pro crimine causam
     conscius illius seruulus hinc capitur
occies hic tortus nil obsit quod sibi fatur
     in quem tota cadit questio pro domino
et cum debuerit tociens torto mage credi
     quam torquerentur si semel octo uiri
supplitium subiit tamen ipse fidelis an aequum
     nescio pro domino sospes abit dominus




 de testibus
gneius cum quinto magnis genitoribus orti
     germani summos promeruere gradus
extiterat censor seu consul uterque metellus
     tuque triumphali quinte datus statua
hii proceres repetundarum de crimine quintum
     culpant pompeium credit eis populus
horum sed ne clara potentia praecipuorum
     quam lex credatur perdere iusta reum
a populo missus gaudens redit ad sua quintus
     applaudente uiri nobilis obsequio
mennius illustri reus est a principe scauro
     obiectus toti flauius et populo
insequiturque reum maiestatis coritanum
     hic confessus erat iam facinus proprium
clarus progenie sublimis relligione
     infestos scaurus hos nequit opprimere
quantus eras patribus conscriptis obtime scaure
     tantus erat crassus iudicibus populi
eloquio largis quorum suffragia riuis
     sedulus ornabat ubere praesidio
hic se teste reum marcullum fulmine linguae
     percussit ualidae nec putat effugere
pro cursu rapidus primo sed fine relisus
     obiectu montis flumen uti ualidum
lelius et marcus hortensius atque metellus
     maiestatis eras tu quia grache reus
diuiciis tantum non te nudare uolebant
     incolomem patriam sed fore posse negant
incolomi te stante diu tot iuditiali
     haec umbone pudet fulmina pulsa retro
quis neget eloquii ciceronem lampada nostri
     quisue neget dictum iure patrem patriae
iurat hic incesti te turpem crimine clodi
     nec tamen oppressit nam populus uetuit
consul seu censor seruilius atque triumphi
     insigni lauro comptus herile caput
adstitit ut testis dum copia testium adesset
     qui condempnarent iudicibus miserum
iudicibus uobis ait aio nescio quis sit
     egerit aut quid homo ciuis an aduena sit
hoc affirmo uia laurentina properabam
     forte pedes stricto confluit iste loco
arduus ibat equo descendere noluit a quo
     an uos contingat causa uidete mea
punitur qui magnati non gessit honorem
     adiectis septem testibus atque decem




 de illis qui ea egerunt quae fieri uetuerunt
praetor oplomacho poscente patrem uetat eius
     dilapidare suas ut properabat opes
ipse facultates a patre ligurruit amplas
     illi dimissae diuite quae fuerant
a saturnino marius dum seditioso
     illum persequitur pilleus induitur
hoc seruile fuit signum petit auxiliari
     a seruis illo qui caput induerit
egit idem marius trepido quod punit in hoste
     urbem dum trepidam lucius ingreditur
in saturnino marius sed silla seuerus
     uindicat in mario nec fuit auxilio
pilleus aut turmae seruorum conglomeratae
     magnus uterque suo caesus ab hoste ruit
ne plusquam quingenta stolo quis iugera ruris
     possideat ciuis lege data statuit
mille sibi legis transgressor comparat ipse
     agri dat nato dissimulans medium
cognouit lenas astucia nil sibi praestat
     lege sua stolidum perdidit ille uirum
ne legem soluas quam constituisse laboras
     fies si soluis ridiculum populis
qui propter genus obscurum fuit hybrida dictus
     legem constituit quippe tribunus erat
inuestigari lex iusserat haec inimici
     quorum sint facti consilio sotii
excitat hinc primum tristem pugnam sotiorum
     ciuica post illam proelia substituit
sed uarius multis quassatus utrimque procellis
     semet nocturno mortificat laqueo




 de studio et industria
iam decies nonos cato uixerat insuper annos
     sex et uti iuuenis publica iura regit
hac aetate sui dum se accusent inimici
     perfecte causam prosequitur propriam
non quisquam mentem notat esse sibi pigriorem
     non robur lateris debilius senio
non uelut in curuis balbutio contigit oris
     plena sed intacti membra uigoris erant
appositus galbae famoso turbine linguae
     etsi iam senior efficitur potior
esset ciuilis cum doctus acumina iuris
     torrens romani claruit eloquii
discere greca studet nimium feruens elementa
     conice quam sero namque senex latia
iunior illius cato progenies generosa
     arsit discendi semper amore pari
grecorum libros dum cogitur ipse senatus
     hic non cessabat tunc etiam legere
signans quod tempus studiosis sit breue semper
     cum breue prolixum iudicet esse piger
uarronis cicero miratur acumen et ipse
     nullius tantum praedicat ingenium
omnibus inbutus disciplinis fuit hic uir
     de quibus et dixit commodius reliquis
spiritus in strato fluit et stilus ultimus uno
     cum uita studium terminat assiduum
liuius extremo defectus uiribus aeuo
     infusus geminos iam tenebris oculos
obtima ciuilis scripsit iuris monimenta
     edocuitque probos ipsa tenere uiros
cum natura senem faceret fortunaque caecum
     plene mente uidet et ratione uiget
crassus aristonicum directus sternere regem
     edidicit grecum plenius eloquium
illius linguas perfecte nouerat omnes
     in quas diuiditur quinque et enim fuerant
hinc gratum populis se praestat crassus achiuis
     dum loquitur lingua quinque sibi propria
roscius exemplum scenae fuit histrio clarum
     suetus spectanti ponere qui populo
non fuerat gestum nisi saepe domi meditatum
     hinc gratus plebi principibusque fuit
haec est sedulitas studii durissima iugis
     hac etiam placuit histrio principibus
littera proferri demostenis ore nequibat
     artis prima sibi quae placuit iuueni
assidua uicium lima graue deterit oris
     donec eam nullus exprimeret melius
pertrahit exilem grandi certamine uocem
     ad cunctis gratum perspicuumque sonum
corporis et uires sibi quas natura negarat
     inprobus has donat continuusque labor
dum plures uersus pronuntiat impetus unus
     et celeri gressu scandit ad opposita
utque loqui uacuo ualuisset promcius ore
     saepe sibi labiis calculus inseritur
doctrinae callem dum iunior arripit omnem
     phytagoras eius peruenit ad solium
nam nil ad plenum poteris perducere finem
     feruoris pleno ni incipias animo
aegiptum uadit scrutatur et omne priorum
     dogma sacerdotum difficili studio
illic praeteriti seriem complectitur acri
     nam cunctis melius computat hanc ea gens
inde mathemathico se submittit pedagogo
     caldeosque petens plurima discit ab his
zodiaci cursus astrorum nomina motus
     effectus stellae cuique quis est proprius
nauigat hinc cretam deuenit postea spartham
     legibus harum seu moribus inbuitur
hinc ad olimpiacos properans descendit agones
     plures hic doctos audit adesse uiros
a quibus auditus doctissimus esse probatur
     quaerunt censeri nomine quo iubeat
dicit amatorem sophiae sese uocitari
     nam primis septem nomen erat sapiens
uenit ad italiam quae maior grecia fertur
     donec aduixit auxit eam studiis
huius habet cineres methapontus clarior illis
     quam si claudatur sardonio lapide
praeceptor socrates regioque platonis athenae
     doctrinis et homo fertilis et regio
uixit cunctorum doctissimus iste uirorum
     affuit ingenii copia tanta sibi
aegiptum peragrat geometriae sibi monstrant
     gentis pontifices multiplices numeros
a quis caelestes etiam didicit rationes
     hinc adit architam discipulum samii
audit et arionem cethem timeumque locrenses
     plenius instruitur phitagorae studiis
mimos sophronis moritur dum sub capitali
     ne uel in extremis sit feriatus habet
occies hic denos et binos uixerat annos
     uiuit adhuc multis mortuus estque sibi
ex propriis exercitui xerxis dedit escas
     diuitiis locuplebs democriti genitor
haec sua democritus patrimonia larga reliquit
     uix quae sufficerent pauca sibi retinens
uitae prolixo qui tempore mansit athenis
     omnibus ignotus ocia nulla colens
carneades denos nouies studio dedit annos
     dum residet mensa negligit ille manum
ori ferre suam stupidum meditatio reddit
     cara ministrat ei nupta melissa cibos
elleboro potus crisippum lite fatigat
     acrius inde suum concitat ingenium
longa scolis rediens post tempora praedia uidit
     doctus anaxagoras diruta cuncta sua
haec si salua forent pronuntiat ipse perissem
     maluit hic animi quam fore cultor agri
urbe siracusia soluis marcelle subacta
     archimedem quamuis hic nimis obstiterit
qui geometriae radio scribendo figuras
     his intendebat lumina fixus humi
irruit ecce domum stimulante cupidine miles
     gestat nudatam mente furens frameam
archimedique minans iubet edicat cito nomen
     aspersus dixit puluere qui digitos
indulge precor has inuestigare figuras
     tanta fuit uerum quaerere cura sibi
indignatus eum miles mucrone trucidat
     sanguine perfudit qui theorema suum
tractandis operam fidibus socrates dat opimam
     esset in extremo cum positus senio
ne uel parua sibi cauet ille scientia desit
     tangere nam quid erat pollice scire fides
isocrates librum nonagenarius edit
     ardentis plenum uiribus ingenii
ostendens animos ueterum retinere iuuentae
     florem si iuuenes hii fuerint dociles
crisippus logicon scripsit subtile uolumen
     nobilis ingenii dans monimenta sui
octonos decies qui iam transegerat annos
     annis uix totidem suffitias legere
tota praeceptis crisippi mente cleanthes
     auditor sese subicit assiduis
tempore nocturno corpus subdendo labori
     peruigil exercet comparet unde cibos
omni uero sophosus ardebat discere in hora
     et super hoc aliquid addere quod scierat
ipso namque die superas quo deserit auras
     dum disceptarent ante senem iuuenes
auribus intentis caput erigit a capitali
     quaerunt mirantes cur id hanhelus agat
ut prius haec inquit quam migro sophismata discam
     iste sophocle fuit progenitus lirico
etsi magnarum tardent obstacula rerum
     dux temisthocles mente capax retinet
singula tocius discretae nomina ciuis
     cyrus cuncta suae nomina miliciae
sub proprio gentes habuit regno mitridates
     uiginti numero necne duas pariter
quarum diuisas sudauit discere linguas
     nullus ut interpres esset habendus ei




 de gemino ocio
ocia se gemino discernunt tramite cuncta
     ocia segnities ocia habet studium
ocia debilitant uires animosque resoluunt
     efficiunt pigros et stipis indiguos
ocia robustos delectant et studioso s
     ut recreent fessum corpus et ingenium
fulsit amiciciae lampas clarissima magnae
     scipio magnanimus lelius et lepidus
perpetui loris hii conectuntur amoris
     omni uirtutum consimiles genere
rebus ut unanimes animum exercent operosis
     uoti participes ocia sic capiunt
laurenti seu caietae legisse feruntur
     conchas uel calcos litore saepe uagi
sceuola uero pila fertur lusisse perite
     extitit huic ludus calculus alueolus
hoc diuerticulo mentem recreabat hanelam
     post data iura foro post sacra pontificum
seria sectatus quasi sceuola ludicra tamquam
     laxus agebat homo segnior in neutro
morum prolixa praeceptor harundine sumpta
     inter crura locat more rudis pueri
hanc cum filiolis plateas equitando peragrat
     illos xantippe cara sibi peperit
conspexit socratem sic alcibias equitantem
     risit et o sapiens intulit ecquid agis
nulla fuit socrati cui pars obscura sophiae
     saepe palustris equus gratus harundo fuit
pelidae cordas digitis aptando canoras
     acres post pugnas sensit homerus idem




 quae sit uis aeloquentiae
regibus exactis plebs est diuisa senatu
     armis quae sumptis colle sacro residet
ad ripas fluuii qui proximus est anienis
     facundo ualerus quam domat eloquio
et nimis elatam reuocat sermone diserto
     iure caput membris consotiando suis
quod nisi fecisset uirtus romana ruisset
     et fieret mutilum turpiter imperium
torrens cinnanos facundia seu marianos
     enses ciuili sanguine continuit
perdere te missos antoni marce
     ministro s mollis mellito profluus alloquio
incumbit iam iamque tuae dum plurimus ensis
     ceruici blanda uoce repellis eum
cotta patrocinio fouet inpenso dolabellam
     accusat caesar atque reum peragit
etsi culpa minor fuerit nec digna reatu
     lepos irrigui praegrauat oris eam
ore pisistrati captae perduntur athenae
     eloquio quarum subruit imperium
hoc potuit linguae facundia summa politae
     ut malus assurgat duxque bonus recidat
namque salutifero spreto sermone solonis
     heae libertatem seruitio subigunt
felix naturae prouectibus ipse pericles
     sedulus auditor mitis anaxagorae
eius mandatis subtiliter extenuatus
     uertit ad arbitrium publica iura suum
qui si quando suae contraria protulit urbi
     omnibus eius uox tunc quoque grata fuit
et dum quis grauibus discerpit eum maledictis
     mellitum laudat hic tamen eloquium
infigebantur tamquam quidam uehementes
     illius ex uerbis pectoribus stimuli
audit uerba senex iuuenem populo fatientem
     quique pisistratum paruulus audierat
exclamat ciues hunc ciuem quaeso cauete
     ista pisistrati uerba simillima sunt
uera senex retulit facundus uterque tirannus
     ille sed armatus uixit inermis at hic
et cirenei tantas uires hegesiae
     lingua dicax habuit lenis et irrigua
ut quando uitae mala praesentis replicabat
     aerunnasque graues instabilesque uices
mox auditorum uitandae mortis amorem
     incuteret nimium pectoribus stolidis
unde loqui prohibet rex hac de re ptolomeus
     esse suadelas has reputans fatuas




 de pronuntiacione et motu corporis
haec duo sermonis sunt ornamenta uenusti
     quae bonus orator omnis habere studet
dicere concinne corpusque mouere decenter
     haec adipiscaris si duo rethor eris
mox tribus ampia modis dabitur uictoria uerbis
     permulcendo oculos illiciendo animos
aures attentas auditorum faciendo
     grachus in exemplum detur hic aequimodum
qui uerbum populo facturus conglomerato
     praecepit seruum semper adesse sibi
is simphoniacis modulis instructus habunde
     informabat heri pone latendo modos
acrius intensos reuocando citando remissos
     ad tales usus fistula eburna fuit
impetus atque color dicendi non sinit ipsum
     iusta qui loquitur se moderare uice
corporis in motu studium tibi maius honesto
     hortensi lingua quam fuit in nitida
hinc dubitabatur magis an te audire ueniret
     an te cernere plebs dum sibi uerba dares
accusat gallum dum callidius sceleratum
     pro condempnando tullius obicitur
exprobrat infesto tibi sit genus unde solutum
     dicito dicendi languida uox etiam
uultus demissus nisi quae profers quia fingis
     haec oratoris denique sunt uitia
quaerit ab illustri temptans demostene quidam
     indicendo quid esse putet potius
ytipocris dixit ter idem dum quaeritur infit
     commendans gestus corporeos potius




 de effectu artium
omni sulpitius disciplina cumulatus
     pauli legatus consulis efficitur
aduersus persen paulus cum dimicat hostem
     aeclipsis lunae nocte nigrante fuit
formidant hostes inuadere dum legiones
     edocet has gallus de ratione poli
lunae defectus occasus monstrat et ortus
     hortatu cuius rex tumidus capitur
floruit antistes superum spurinna deorum
     in consectandis usque sagax monitis
tamquam fatales caesar monet iste caueret
     ter denos soles quis perimendus erat
de quibus extremus mensis marcii fuit idus
     in quo caluini uenit uterque domum
caesar ait sunt en idus marciine sacerdos
     ille refert caesar praetereas utinam
imbuit ille dies de sanguine caesaris enses
     extitit oraclum flaminis haud uacuum
sol subito retrahit radios pauor angit athenas
     mors uelut immineat sexus uterque pauet
sed releuat ciues caeli ratione pericles
     de cursu solis disseruit trepidis
iussit alexander lysippum fingere praeter
     praeter apellem se pingere non alium
horum rex fortis se tantum credidit arti
     pingere se multis fingere seu cupidis
alchimenes patriis uulcanum finxit athenis
     cum mira mirum fecerit arte deum
plus mirum stantis sic effigiem quia sculpsit
     ut signet claudum ueste latere faemur
praxiteles uenerem pario de marmore finxit
     ut spirans mulier sic erat effigies
ponitur in phano cnidiorum turpis ephebi
     a complexu quod tuta minus fuerit
tanta fuit speties ut corda petulca moueret
     sicut mouit equum forma simillima equae
utque siracusius sibi taurus imagine uaccae
     uisa dilectae mugiit appetiit




 quaedam nulla effici posse arte
bis senos pinxit diuos eufranor athenis
     neptunum effigiat sed melius reliquis
illius augustis expressa coloribus ampia
     maiestas oculos reddiderat stupidos
cogitat ipse iouem depingere nobiliorem
     frustra temptatum saepe reliquit opus
in tritone suas uires expenderat omnes
     nec melius ualuit pingere dum uoluit
iphigeniam dum cupit effigiare litandam
     praecipuus pictor significatur ibi
flens ithacus calchas toruus stupidus menelaus
     uociferans aiax iphigenia tremens
uultu uelato pater adsistens agamemnon
     nesciuit gestum quem daret actor ei
cum doleant alii summus dolor est genitoris
     hunc sed picturae prodere non ualet ars
quidam pictor equum cursu depingit anhelum
     artis erat summae nil nisi flatus abest
addere dum spumas illius naribus obtat
     ars in materia deficit exigua
spongia quem iuxta fuit omni imbuta colore
     hac feriens tabulam perdere gestit opus
ars quod non potuit casus mox effigiauit
     illisa spumas naribus illa dedit




 quod unusquisque de sua scientia rectius iudicat
obtimus interpres legum quo tempore uixit
     scaeuola pontificis magnus honore fuit
ipsum praetoris si quis de iure rogabat
     ad consultores ire iubebat eum
eius noticiam qui plene iuris habebant
     nam sibi de notis quisque probat melius
de componenda plato dum perquiritur ara
     ut formam doceat illius atque modum
mittit ad euclidem quaerentes haec geometrem
     usus cui pocior ipsius artis erat
non quia subtilem lateant obstrusa platonem
     sed ne maiorem se reliquis faceret
aedicula de mirifica laetantur athenae
     denique praecellens est nimis illud opus
est armamentarium ei meritoque uocamen
     dicitur ex armis sic ibi depositis
illius artificem tam disseruisse philonem
     facunde populo traditur in theatro
hac de structura cursit sic edificata
     ut dubites sit opus maius an eloquium




 de senectute
centum coruinus uitam determinat annis
     corporis et uegetus uiribus ac animo
quod spatium longi uiuendo conficis aeui
     nullo pontificum quinte metelle minor
quod geris offitium uiginti circiter annos
     multum namque senex illud adeptus eras
nec micat ipsa manus dubitat nec lingua senilis
     menbra sed integri plena uigoris erant
pontificem senis decies se praebuit annis
     euo maturus auguribus fabius
at sepelit totum uiuax perpenna senatum
     cui consul iuuenis praefuit imperio
appius annorum numero superauerat istos
     orbatus geminis paruus adhuc oculis
rex decies senis masinissa suos regit annis
     aeuo decrepitus instabiles numidas
cunctos roborea praecelluit iste senecta
     non cuiquam iuuenum uiribus inferior
uno qui cunctos pede stans frangebat ephebos
     non caput hic texit obrutus imbre gelu
saepe diem totam solio residendo peregit
     in nulla moto corpore parte manens
ferre senex potuit iuuenis quae ferre solebat
     crebro diem nocti iuncxit equo residens
octonos decies sex et compleuerat annos
     cum natum genuit fama metinno uocat
gorgias magnus fuit isocratis pedagogus
     annos qui denos uixerat undecies
uiuere tam longo cur uellet tempore quaerunt
     non accuso meum dixit adhuc senium
namque uigent in me patet ut nunc dona iuuentae
     perdurat membris gratia prima meis
indi uicenos consummant sexies annos
     herodotus ait aethiopes totidem
rex octingentos lamiorum conficit annos
     uixit sexcentos illius et genitor




 de cupiditate gloriae
effigies ennii componitur in monumentis
     his cornelia quis clara tribus iacuit
gesta poeta suo descripsit carmine cuius
     scipio primus eam ponit ibi statuam
meonio magis illa tribus dignissima metro
     quam nimis exili carmine nec celebri
gloria maior ei iam subditus africus orbis
     subdita romanis gretia cum siria
eius amicicia deuinctus uersibus accii
     templorum brutus praenotat introitus
de spoliis caesi quae maxima fecerat hostis
     nec pompeius in hoc extitit inferior
hic mitileneum sua qui scripsit theophanem
     munificus magna munerat urbe data
hinc cupidum laudis sillam uixisse notabis
     anulus insculptam proditionem habuit
quam fecit bochus mario tradendo iugurtham
     per sillam qui tunc questor erat mari
hoc ab eo signatur epistola missa sigillo
     illam quod stropham computet esse suam
aedificas iuni dum templi decora saluti
     pingit et his nomen dat proprium fabius
palladis in pulcro componis fidia scuto
     effigiem clara nobilis arte tuam
at tamen astute satis haec depingitur a te
     hac ut conuulsa dispereat clipeus
dum themistocles turbis uallantibus iret
     ad theatrum quidam dixit ei comitum
grata tibi quae uox magis est uir magne referto
     pangit ait laudes quae magis apta meas
audit anaxacro plures existere mundos
     disceptante suo milite rex macedo 
democriti sunt haec  miserum me rex ait ipse
     ex his non unus est mihi mundus adhuc
prodigiale iecur cui sic angusta uidetur
     mundi tocius area plena uiris
doctus aristoteles sub nomine dat theodoti
     eloquii scriptos praetitulare libros
paenituit dicens alias haec in theodoti
     quos scripsi libris plenius explicui
pausanias rogat heroclem quo tramite posset
     uulgari fama per danaos celebri
qui respondet ei si quem magnum iugularis
     ille philippum trux interimit gladio
uix magis ipse probis famosus rex fuit actis
     quam de commisso pausanias scelere
ephesiae quidam phanum cremat igne dianae
     nullum cui praesens aequiperatur opus
arcius artatus sese fecisse fatetur
     toto famosus hinc ut in orbe foret
nomen sacrilegi statuunt ciues aboleri
     pandis id historiis o theopompe tuis




 quae precipua cuique contigerint
infra legitimos fit consul maximus annos
     scipio cui nomen africa uicta dedit
indulgent patres petit hoc exercitus omnis
     cogit et id fieri temporis anxietas
huius habet statuam capitolini iouis aedes
     curia uero tuam continet alme cato
mox aedilis adhuc consul datur aemilianus
     africa quo facto consule deperiit
suffragator adit campum probus ipse nepotis
     processit consul orat uti fabius
qui sine sorte uafros priuus est directus ad afros
     hinc et ad occiduos mittitur hesperios
pugnat cum gallo fortis ualerus uiolento
     coruus propugnans auxiliatur ei
eius posteritas est hinc coruinia dicta
     annos dum quinos consul habet quater est
marte numantinos subigit dum scipio duro
     pro donatiuo militat huic marius
scipio dum coenans super ipsum forte cubaret
     inquit ei quidam dic precor inclite dux f
accidat infausto quid acerbi si tibi fato
     in quo romano spes erit imperio
respiciens marium dux scipio dixit in istum
     illius ingenuum perspiciens animum
delesset cimbros qui dum feritate superbos
     urbem iam sero nuntius ingreditur
libauit mensis sibi totis roma uelut diis
     in cunctis mani tantus amor uiguit
hispanos pompeius eques ductore metello
     subiugat imperio iussus abire pari
nullo more duci miles par exit in hostem
     decreuere patres hoc probitate uiri
solus et hic uno consul decernitur anno
     sed iam maturus namque bis hoc fuerat
regibus ex multis et gentibus iste triumpho
     uno contentus templa iouis subiit
in quis tigranes fuerat simul et mitridates
     quidam praedones quos replicare piget
pro rostris populo quintus catulus glomerato
     absumpto magno quid fatietis ait
qui sibi respondet nobis in te superest spes
     publica sospite te res erit incolomis
consul uterque tibi celer occurrit redeunti
     ipse senatus adest confluit et populus
a cipro non hos aduecta pecunia traxit
     at cato gratantur tu quia sanus ades
ad litus tiberis promiscua turba cucurrit
     italiae clamans o decus ecquid agis
est a discipulis reuerentia praestita cunctis
     phitagorae magno credo nec inmerito
si quid dixisset uoluere ratum ut foret omnes
     illius et dictum non erat ambiguum
si quis quaesisset cur illud protulit aut hoc
     nil respondebant ni quia dixerit hoc
gorgias illo uir erat doctissimus aeuo
     quem genuit magnum grecia magna uirum
hic in conuentu fuit ausus dicere primus
     de qua quis uellet quaereret ut sibi re
delphis ex auro sibi deformatur imago
     non caua ceu reliquae sed penitus solida




prologus
incipe calliope uox obtima dicta latine
     ultima pieridum pollice scande metrum
dic de luxuria feritate libidine pure
     et dic perfidiam dic et auaritiam
dic odium fastum dic uim dic seditionem
     error quod prauus ultio non bona sit
de dictis reprobis de factis dic sceleratis
     de non plebeis mortibus intitula




de cupidis uitae praesumptio quanta quibusdam
     de simili forma quantus et iride dolus
 de luxuria et libidine
ne sua neptuni foret arbitrio gula clausa
     sergius extruxit ipse sibi oraria
molibus inmensis intercipit aequoris undas
     squamigerosque greges carcere claudit eo
nulla ualet mensas eius priuare procella
     quamuis immanis piscibus omnigenis
lucrini celsis structuris et spatiosis
     tunc primum septi praestruit ora lacus
ostrea namque suis inferre recentia mensis
     ardebat placans illa uorando gulam
esopus nato patrimonia larga reliquit
     sumptibus assiduis quae cito deminuit
unio quippe acido persaepe liquatus aceto
     aspersit potus illius irriguos
obicis himneticis crasso fulcisse columpnis
     aedis magnificae uestibulum domici
tendis ad hispanos dum consul sorte metelle
     thure uaporatis exciperis tripodis
gaudes hospitio fulgenti murice strato
     dum nitet auleis dum nitet attalicis
gaudes et ludis inter conuiuia lauta
     potaque dissolui risibus ora iuuat
aque lacunari tibi dum demissa corona
     ceu caeleste caput aurea tota tegit
non apud ionios et non apud hoc asianos
     quorum luxuries marcida corda domat
sed fit in horrenda seu bellaci regione
     sertori quam trux hostis in arma moues
donat nuptarum seu nobilium puerorum
     iudicibus noctes ut facinus redimat
comparat has multa diues fuerat quia summa
     clodius incestus factus et inde reus
in te quod dampnant audent committere clodi
     quod punire nefas constituunt id agunt
captus orestillae catilina cruentus amore
     quo pociatur ea quae fuerat uidua
extinguit natum trux parricida ueneno
     quem metuens patri nubere noluerat
tanti concubitum pensat crudelis ut ipsum
     quem genuit solum perdiderit puerum
armis annibalem superarunt insuperatum
     delitiae molles instabilis capuae
hunc ungentorum flagrantia copia uini
     luxus et illecebrae roma tibi subigunt
blandiciis confractus eis deuincitur armis
     quod sit amica putat hostis erat capua
est urbs luxuria uulscinia perdita multa
     haec caput etrusci constiterat populi
moribus ipsa probis et legibus usa seueris
     postquam deliciis se dederat periit
imperiis se seruorum subiecit iniquis
     sumunt uxores qui priuus ingenuas
inde senatores facti nimiumque potentes
     urbis ius rapiunt iuraque constituunt
esset adulterium praeceperunt ut inultum
     atque pudiciciam non temerare nefas
ingenuo statuunt ne nubat libera uirgo
     donec delibet seruus eam cupidus
edicto princeps proponit praemia xerxes
     danda uoluptatis si genus inueniat
fercula si doceat quae non sua nouerit aetas
     archimagiros quis exuperando suos
obsidet inmensus regis praecordia luxus
     non satiat cuius nota libido iecur
anthiocus siriae rex fertur grande fuisse
     exemplar prisco tempore luxuriae
eius quem totus exercitus est imitatus
     auri praefigens clauiculis crepidas
aptaque componens ex auro uasa culinae
     et potans auro seu capiens epulum
textilibus pingens tentoria pulcra sigillis
     omnigenae sese luxuriae subigens
has potius turmas praedonum crede futuras
     predam quam bellis uel minimis habiles
sternuntur molles graduum de more puellae
     scandunt reginis dum biiugos cipriis
mollities illis adeo permaxima plantis
     tellurem teneris ut nequeant premere




 de feritate
cum cinna marius perimebat nobilitatem
     silla oportunum praebuit auxilium
aspersit campos hinc sanguinis amne latinos
     urbs et inundauit sanguine plena suo
quatuor obtruncat marianas hic legiones
     mentiturque fidem quam prius his pepigit
ebrius est martis campus potando cruorem
     corpora fert tiberis inpatiens honeris
de praenestinis quae spe decepta salutis
     dum credunt fidei moenibus exierant
mortibus horrendis trux milia quinque cecidit
     armis reiectis strata solo fuerant
cum septingentis proscriptorum iugulauit
     quatuor excaepit milia quae tabulis
nec solos armis qui se defendere temptant
     pacificos praedae sed necat ingluuie
in multis gladius matronis seuiit eius
     ac si sit modicum iam iugulasse uiros
ut uoret haec oculis quoniam pudet ore uirorum
     afferri coram caesa facit capita
praetorem marium populo spectante per urbem
     lutatiae gentis ad monumenta trahit
eruit huic oculos et partes corporis omnes
     primo comminuit hinc gladio perimit
et te pletori quia supplicio tremefactus
     corruis exanimis belua mactat ibi
umbris nec marii seuissimus ille pepercit
     eius enim cineres eruit a tumulo
amnis et in tiberis sinuosa uolumina mersit
     et pridem praetor illius extiterat
expers seuiciae fuit haud marius furiosae
     cuius crudeli concidit imperio
censor seu consul fuerat qui nomine caesar
     ad bustum uilis caeditur hic hominis
et caput abscisum manibus tenet ipse cruentis
     antonii clari qui fuit eloquii
in mensa residens conuiuia sanguine foedat
     idque diu uersat uerba superba loquens
nil laudis damasippus habet feritate redundans
     inter caesarum qui pecudum capita
ceruices procerum romanae proicit urbis
     polluit hic urbem caedibus innumeris
per plateas truncum fecit gestare patiblo
     corpus carbonis ciuis honorifici
atilium stimulis armata reclusit acutis
     interius fixis cellula stricta nimis
insonnem longo crutiat carthago dolore
     caedens palpebras multiplicansque sudes
pontibus extructis romano milite poenos
     gelli transduxit annibal amnis aquas
constitit ex magna cuius uictoria parte
     seuitia nulli parcere dum meminit
idem uero uia fessos aut pasce latinos
     debilitat caesis falce pedum digitis
castris inductos cogit decernere ferro
     sanguine coniunctos seu regione uiros
nec placabatur donec disperderet unus
     secum certantes marte fero reliquos
ex sibi germana ptholomeus rex cleopatra
     eximiae formae progenuit puerum
illius ipse caputque manusque pedesque recisos
     pro natalitio munere misit ei
cerneret aegiptum sibi cum demens inimicam
     caedibus instituit perdere niligenas
cingit gynnasium generosa pube refertum
     et ferro clausos perdit et igne uiros
ochus qui darius generosis iurat ephebis
     secum de regno qui pepulere magos
ne famis aut ferri necet hos ui siue ueneni
     repperit ergo nouum perfidus exitium
muris ex caelsis locus arcior aedificatur
     aggesti cumulos intus habens cineris
et super hunc gracilisque trabes leuisque locatur
     quo statuit plenos potibus atque cibis
hinc lapsi recidunt ac in cineres tumulantur
     inuitos postquam somnus eos honerat
sic iuramento disperdidit inuiolato
     credidit ut magnos subdolus ille uiros
pollicibus sectis eginos non hic athenae
     multum laudandae debilitant iuuenes
in mare ne secum certamine pugnet oborto
     classe potens populus hac feritate cauent
est a quo taurus primum formatus aenus
     machina poenalis saeuus et ille fuit
cogebat clausos ignis mugire subactus
     uox sonat inde bouis ipse stupet phalaris
expertus merito primus quantus cruciatus
     hic erat arte tua seue perille peris
hasdrubalem contra mittebatur salinator
     ne pugnet temere praemonet hunc fabius
ni prius inspectis animis et uiribus hostis
     non aliter tutum bella mouere docet
consul ah mox obtulerit se occasio prima
     committam fatis ambiguis acies
cur properes inquit fabius pugnare doceto
     aut ait ut caeso glorier hoste fero
aut ut de uieto crescant mihi gaudia ciue
     dimicat ille tamen uincit et hasdrubalem
proque malis bona restituit dannarat iniquo
     ipsum romanus iuditio populus
imbutus iuris ciuilis cognitione
     uerbis ornatus moribus et placidus
consulis imperium figulus de more per annum
     a populo peciit nec tamen obtinuit
hoc pater ipsius bis erat uir fortis adeptus
     mestus discedit seque domi recipit
postera lux aderat ciues ut consulat adsunt
     ille remisit eos consilio uacuos
consuli ait uultis spreuistis consulem habere
     quaerite qui uobis consulat ulterius
progenie nati iuuenes de nobiliori
     indigne uulgi mobilis acta ferunt
ulteriore loco praeturam suscipit ortus
     quod fabius rapiunt hinc faleras ab equis
a digitis aurum cultum remouent pretiosum
     praecipitat tumidos ira ferox animos
uictis campanis torquatus necne latinis
     urbem cum magnis plausibus ingreditur
occurrit totus ritu sollempne senatus
     plebs cum consulibus flamineusque chorus
obuius exiuit nec saltem iunior unus
     uictorem natum perculerat genitor
subdit utrosque pius hispanos paene metellus
     est hispania si scire uelis gemina
qui successorem didicit postquam sibi factum
     quintum pompeium tigris ut infremuit
militiam cupidos dimittere linquit inultos
     tiro domum rediit bellicus ordo perit
arcus cretenses et tela micantia frangit
     in fluuiumque iacit spicula cum pharetris
furibus oportuna facit custode remoto
     horrea nec curat si rapiat quis ea
horrendis uetuit praebere cibaria barris
     armis inuictum subiugat ira uirum
forcior hic uictor fuit hostis quam trucis irae
     priuatur lauro propterea merita
indomitae dum silla ferox obtemperat irae
     pluribus absumptis se quoque praecipitat
puteolis positum grauis indignatio torquet
     granius hanc princeps suscitat oppiduli
a quo cunctatur suscepta pecunia solui
     quam decurio iam plurimus obtulerat
diruta qua refici fuerat iussum capitolii
     aerarii thecis iam penitus uacuis
hinc furor inmensus sillam succendit atrocem
     fulminat hinc probris accumulatque minas
dum furit inuisam conuulso pectore uitam
     sic dignus mixto sanguinis amne uomit
priuat alexandrum caelo furor inde propinquum
     iam uirtus magni nomen ei dederat
fidos ille sibi tradit sine crimine morti
     ocior hinc zephiro trahicit hasta ditum
insons obiceris seuo lisimachae leoni
     at callistenem desecuit gladius




 de odio
bis binos numero carthaginiensis amilcar
     sublimes animo progenuit pueros
unde leoninos totidem nutrire catellos
     romae suppremum iactat in exitium
fallitur hic in pernitiem carthaginis altae
     hos aluit finis haec manifesta facit
uix nouies solem conspexerat ingredientem
     cancri precellens annibal hospitium
sacrificante sacras patre dum se iurat ad aras
     hostem romani perpetuum populi
infligensque pedem telluri puluere sparso
     utraque dixit eat donec in hunc habitum
infestae sibi sunt roma et carthago futurae
     nec quisquam pacis conciliator erit
dum pectendo caput regina semiramis ornat
     parte capillorum iam bene composita
pars humerum tegeret cum necdum compta sinistrum
     uectus anhelanti nuntius infit equo
subtrahit a uestris sese babilonia sceptris
     pertractate cito quid ualeat fieri
partim collecto partim quae crine soluto
     mox conscendit equum miles eam sequitur
nec soluit comptos crines compsitue solutos
     infida donec urbe potita fuit
eius habet statuam babilon nunc effigiatam
     hoc habi tu mulier quo fera caepit eam




 de auaricia
fecit in eolia testamentum regione
     sed fallax quidam basilio locuples
heredes scripsit quos se testes dare dixit
     in testamenti falsidicis tabulis
unus erat crassus nec non hortensius alter
     illustres ambo magnanimique uiri
aeoliam caeca peciere cupidine capti
     dum locupletari diuitiis cupiunt
et qui debuerant fraudem damnare nefandam
     augmentauerunt ambitione sua
sillius o cassi calphurnius et capiuntur
     ut te confoderent in manibus gladiis
quinquagena tibi sestertia contulit unus
     at sexagenis se redimit socius
si tibi tantundem cassi concedere uellent
     credo praeberes absque mora iugulum
septimuli funesta fames praecordia frixit
     tristis auaritiae credere uix poteris
hic caput abscisum grachi pilo quoque fixum
     urbem per mediam ferre libens potuit
esto repensurum iurarat opimius auro
     grachus septimuli summus amicus erat
fertur et hoc plumbo demens implesse liquato
     inpositum libris quo grauius fieret
mira cupido fuit regis ciprii ptholomei
     hic congessit opes sordibus ex uariis
pro quis post modicum praenoscens se periturum
     imposuit naui mergat ut has pelago
utque secans altas tenuit ratis aequoris undas
     aspitiens auri pondera paenituit
quae dum thesauris reuehens claudit tenebrosis
     hunc perimens hostis illa sibi rapuit




 de fastu
dum promulgaret patribus contraria consul
     fuluius est ab eis sepius ammonitus
nollet ab incepto desistere cum uiolento
     ordo senatorum mandat ut adsit ei
egre procaedit sibi respondere superbit
     debuit haud unum spernere sic procerum
dum plebi drusus dictat mandata tribunus
     consul pauca loquens uerba philippus ibi
carceris obscurum sic praecipitatur in antrum
     naribus ex eius ut cruor efflueret
curia quem mandat drususque uenire recusat
     ad me cur infit non magis illa uenit
paruit ipsa suo pudet heu festina tribuno
     cui parere magis ille ferox habuit
egressus lauacro pompeius erat modo gneus
     sternitur hipseus illius ante pedes
nobilis hic reus ambitione sed eius amicus
     quem sibi prostratum cernere nec uoluit
at queritur partam sibi cur tardet prece coenam
     et coenauit eo nil miserans animo
gaudes antoni capite allato tibi rufi
     horrent conuiuae nilque pudoris habes
accipis in manibus uersasque diutius illud
     ignotus dicis uir fuit iste michi
uerba superba nimis hunc praecipis ipse necari
     quem te dissimulas scire senator erat
prestat alexandro regina superbia magno
     fastus ad summum posse uenire gradum
nam fastidito proprio patre rege philippo
     filius ammonis sum iouis infit ego
mores graiorum tempnens cultumque paternum
     morem persarum suscipit ac abitum
arrogat et nomen sibi diuinum uel honorem
     intumuit fortis his tribus ille modis
indicens bellum grecis xerxes sibi dirum
     collectis asiae principibus loquitur
usus ne proprio reprehendar uos ego nostro
     aggrego consilio sed meminisse uolo
uos parere magis mihi quam suadere licebit
     rex ego sum xerxes uosque mei proceres
credere consilio quia spreuerat ille suorum
     uictus suffugit turpiter a danais
annibal elatus cannarum post graue bellum
     nec ciues castris suscipit ipse suis
nec responsa procax interprete dat sine quaeuis
     sed tumor iste cadit dum superatus abit




 de perfidia
romulus imperium tarpeius suscipit arcem
     portis tarpei filia progreditur
haec latura sacris erat amnem capta sabinis
     arcem promittit munera si dederint
cui pepigere suae cuncti gestamina laeuae
     anulus armillae sunt ea uel clipeus
obruitur clipeis susceptis arce sabinis
     collis tarpeius inde uocamen habet
octo fide quassa uersutus milia galba
     de lusitanorum moenibus eruerat
florentes aetate uiros et ad arma paratos
     occidit multos uendidit et reliquos
armat in ausonios audacter bituitus rex
     arbennosque suos allobrogesque feros
hunc neque tu domici fabius neque subdere quiuit
     dum uirtute nequis perfidia subigis
colloquium simulas et fercula larga ministras
     excipis hospitio iam saturum religas
et uinctum regem naui praemittis in urbem
     non probat hunc tantum roma seuera dolum
sed nec rescindit renouet ne bella solutus
     bituitus carcer illius alba fuit
perfidiae speculum fuit urbs carthago nefandae
     quam uirtute magis creuerat illa dolis
xantippus bello lacedemonius truculento
     contra romanos huic fuit auxilio
regulus istius argumento superatur
     quem iam uictores ceu placidi comites
ut reuehant spartham duxere per alta carinam
     merserunt caeci gurgitibus pelagi
annibal inuictis cinctos muris nucerinos
     exire annuerat cum duplici tunica
perfidus hos omnes fumo necat atque uapore
     balnea succendens patret ut haec scelera
moenibus eductum simili cum fraude senatum
     acerranorum proicit in puteum




 de ui et sedicione
equicium marius qui se gracho generatum
     falso iactabat trusit in ima lacus
poscebat fieri pellecta plebe tribunus
     obsistit consul magnanimus marius
ignoto genitore satum sordes alienas
     tura magistratus scandere posse negat
exarsit uulgus conuellens claustra reclusit
     equitiumque suis extulit hinc humeris
ne saturninus populo poscente tribunus
     nequam fiat homo nunnius unus obest
hunc in priuatas plebs effera compulit aedes
     hinc rapit atque furens fustibus interimit
denique ciue bono uulgus furiale necato
     sublimat ciuem ius tribuendo malum
patrum decreto prouintia tradita forti
     orbis erat mario tercia pars asia
tunc priuatus erat prius illam silla regebat
     sumpsit legatum qui sibi gratidium
suscipiendarum causa missum legionum
     gratidium seui mortificant cunei
aegre namque ferunt amisso consule silla
     quod se priuatus susciperet marius
inuita gneius pompeius praesidet urbe
     dux exercitui delitiosus homo
successor quintus pompeius mittitur
     qui mox gradiuo sacrificat ueniens
discincti ducis illecebris exercitus omnis
     perditus in quintum surgit eumque necat
nec minus hoc furuit uecors exercitus ille
     exagitatus qui thisiphone stimulis
carbo tuum fratrem perimit carbo sibi nomen
     eius dum prudens corrigeret uitia
militiae disciplinam ciuilia bella
     laxarant deses ocia miles amat
elegere ducem legiones perdere fortem
     quam prius assuetam linquere nequitiam




 de presumpcione
scipio fertur in hoc nimium temerarius ausu
     a quo carthago uicta prius fuerat
aduersum regem bina cum naue syphacem
     transit ab hispanis ad numidas subitus
nudus militibus cum paucis peruolat illuc
     quem fortuna suis protegit auspiciis
absque stupore nequit proferri caesaris audax
     conatus quamuis prouida fata regant
ut tardare suas uidet impatiens legiones
     a coena surgit aeger uti fuerit
maiestate sua seruili scemate tecta
     credens se pelago nauicula uehitur
menteque nauigium placida iubet ire per altum
     iactatus uentis fluctibus et tumidis
sic a brundisio traiectus per freta lembo
     urbem ni l lesus uenit apollineam
obruit albinum saxis exercitus omnis
     in castris clarum nobilitate uirum
moribus ornatum qui sublimatus honorum
     cunctis magnorum fascibus extiterat
in quem dum falsas et inanes suspitiones
     congerit insontem miles atrox perimit
classe gubernator iusto moderamine ducta
     plectitur annibalis imperio capite
soluens a tumulis qui nauigium petilinis
     afros directa tendit adire uia
credens italiam spatiis absistere multis
     aestibus a siculis rector ait ratium
auro corruptus romanis uendidit afros
     telluris demum perspiciendo situm
condempnasse uirum reprehendit se male iustum
     in maris angusto praecipit unde freto
constitui statuam nautae sub nomine sculptam
     litore de gemino cernitur haec siculo
condempnant temere denos uirtutis athenae
     expertae proceres magnanimosque duces
seuitia ponti nequeunt quia caesa suorum
     tradere telluri corpora depereunt




 de errore
discerptus populi manibus perit heluius insons
     caesaris a sacro cinna rogo rediens
insanum uulgus iaculo fixum caput eius
     deportat circa uociferando rogum
cinnae cornelii se plebs erronea credit
     abscidisse caput caesaris ulta necem
qui consanguineus cum caesaris esset in eius
     consensit diro perfidus exitio
ergo nomen idem populum decepit atrocem
     illis ambobus cinna uocamen erat
cassius in campos thineium nocte philippos
     dirigit e castris praecipiendo suis
nuntiet an bruti sint integra castra sodalis
     nox erat et toto sidera nulla polo
detentus crebris anfractibus ille uiarum
     et furuae noctis implicitus tenebris
tardauit regredi quem sperat ab hoste teneri
     cassius et bruti diruta castra sui
caesareo madidam mox ponit sanguine uitam
     incumbens ferro turbidus ipse suo
tineius ueniens dum cernit caede madentem
     causa tuae mortis dux ait ipse fui
non patiar nostrum dux obtime crimen inultum
     recludit iugulum protinus ense suum
regi ueientum lugubrem tessera casum
     attulit obtatus iactus ei cecidit
qui conlusori ridens interfice dixit
     missi romani lusibus intererant
regius audita quos mactat uoce satelles
     credens hoc regem significare suum




 de alcione
fuluius esset ea dum tempestate tribunus
     tusclanos falso crimine compeciit
horum consilio priuernos cum ueliternis
     bella paraturos patribus insinuat
obsita cum natis romam squalore cucurrit
     et cum coniugibus plebs lacrimosa suis
excusat culpam dimittunt ire solutam
     sola tribus dampnat popilia innocuam
iudicat haec uirgis caesos punire securi
     inbelles sumpto distribui pretio
cuius tusclani postquam sunt urbe recepti
     uari iuditii semper erant memores
quippe magistratura permittunt scandere nullum
     popilios erat his denique uis potior romanos
uticae qui degebant adrianus
     uexabat seuo liuidus imperio
hunc idem uiuum rapientes igne cremarunt
     quod non romanis displicuit dominis
abscisum thamiris cyri caput utre reponit
     humano plenus sanguine qui fuerat
sic dicens exple multo sitibunde cruore
     semper expletam iam satiando sitim
haec interfecti soluo tibi praemia nati
     pransum cum cuneis quem truculente necas
insidiis natum dum laodices sibi raptum
     beronice sentit tigris ut orba fremit
conscendit currum mulier clipeata superbum
     caeneum sequitur mortis hic auctor erat
nequiquam iacta quia non traiecerat hasta
     percussum saxo praecipitauit equo
quem contriuit equis super hunc calcaribus actis
     agmen agens currum turbida per medium
tessalus in magnis fit princeps iason athenis
     persis magnanimus bella parans grauia
hic sibi conquesto taxillo gynnosiarcho
     ter denas dragmas praecipit exigere
a cunctis singillatim taxillus ephebis
     quis praeerat flagris caedere ni dederint
sed iuuenum nullus uoluit persoluere pondus
     ergo caeduntur uerberibus nimiis
iasone qui caeso sunt ulti uerbera ferro
     in quo graiorum maxima spes periit




 de factis ac dictis sceleratis
tullia carpento pergebat tramite cepto
     deuehitur corpus ad patris exanime
herens succussis auriga moratur habenis
     quem mulier quaerit cur ibi restiterit
et super exanimem iumenta iubet genitorem
     cursu transduci nil miserans celeri
currit in amplexus sibi dilecti male blandos
     interfectoris concita tarquinii
fimbria consiliis nequam molitur iniquis
     funere depereat sceuola quo marii
percutit incautum submissus ab hoste satelles
     sed penetral uitae mucro subit minime
postquam uidit eum de uulnere conualuisse
     accusaturum spondet apud populum
quaesitusque uiro quid sit dicturus honesto
     maxima uix quo laus digna satis fuerit
hoc se dicturum dicit quod corpore telum
     parcius excepit et quia conualuit
obiurgat coram patribus cicero catilinam
     accendisse rogum plebis in exitium
ille refert sensi propere restingo ruina
     namque nequit limpha roma sibi caueat
turanius patris proscripti iam senioris
     detexit latebras indicat unde notas
eius et aetatem quis cognosci cito posset
     qui se quaerebant quaerit ab his senior
natus an incolomi s meus est ducibusne probatus
     unus respondet diligis inmeritum
illius inditio moreris uir honeste scelesto
     et mox funesto procubuit gladio
dum gladiatorum carthagine scipio ludum
     in restaurata praeciperet fieri
annua quippe dies patris et patrui reuoluta
     compellunt populis hos adhibere iocos
nuper defuncti statuunt decernere regis
     nati pro regno cum gladiis patrio
scipio uerborum quod iuditio dirimendum
     ammonet at renuit iunior hoc fieri
pugnarunt ambo cadit audax iudice ferro
     dum male confidit uiribus inualidis
non cum germano sed pugnauit mitridates
     cum patre de patrio uicit et imperio
armeniae solio propulsat filius alto
     patrem tigranem temporis inpatiens




 de mortibus insolitis
cum totis domibus conflagras fulminis ictu
     hostili tulli cumque tuis pueris
urbis eras columen propulsans uiribus hostem
     mirum quod fato tolleris insolito
uda domi residet lacrimarum flumine mater
     audita nati pro nece flendo sui
ulnis post modicum iuuenem complexa reuersum
     laeticia subita corruit exanimis
corsica romanis tandem superatur ab armis
     consule sub talna strenuus hic uir erat
in qua sacrificans apices quos curia mittit
     suscipit intento dum legit hos animo
a patribus missas sibi gauisus fore grates
     expirans aram labitur ante suam
cimbros cum mario catulus collega subegit
     quem marius dampnat quod sibi non faueat
inlinit ille suum mox cocta calce cubiclum
     igni succensum reddidit hoc calidum
hoc se conclusit mari sic uota peregit
     hac non uulgari morte perit catulus
amplexus inter sunt absumpti pueriles
     praetor erat gallus ac ethereus eques
de fugitiuorum conatu corna latronum
     princeps quaesitus inde nichil loquitur
poplitibus flexis se colligit et caput abdit
     auras euadit spiritus in tenues
eschilus in sicula degens regione poeta
     ut meditaretur moenibus egreditur
et dum forte loco solus resideret aprico
     armiger ecce iouis aeris alta secat
unguibus in cuius testudo grauissima fertur
     eius dum uesci carne cupit uolucris
uerticis ex nudi delusa nitore remisit
     illidens concham marmoreo capiti
hocque tragediae casu finiris honestae
     eschile facundum strenue principium
diceris indigno consumptus homere dolore
     dum nequit absolui questio proposita
quam piscatores tibi proposuere procaces
     unus homo tamquam soluere cuncta queat
euripides est a canibus noctu laniatus
     a coena regis dum redit archelai
dum luctamen habet uerborum grande sophocles
     euentu nutat sollicitus dubio
exoptata nimis sequitur uictoria tandem
     commutat letam protinus hac animam
feto philemoni ficus coenare uolenti
     exhibuit famulus iusserat ut dominus
ante philemonem locat has lecto residentem
     egressus stabulo mandat eas asinus
inclamat famulum ridens ut pellat asellum
     qui iam consumptis ficubus accelerat
ficus donasti da uinum quaeso rudenti
     dixerat et risum soluitur in nimium
nec ualet excussum penitus retinere cachinnum
     donec efflaret defitiens animam
dum cubat in pueri gremio liricus sibi cari
     pindarus in foribus gynnasii positus
decessit stigias currens festinus ad undas
     nec puer agnouit ipsius aut sotii
deprendit primus qui claudere gynnasiarchus
     gynnasium properat dum fodit huic latera
uiuax humani duplex superauerat aeui
     anacreon spatium uirga regebat eum
dum refouet passa superest quod roboris uua
     unius grani sucus eum perimit
in silua fissam cuneis ut uidit adactis
     quercum suffultus uiribus eximiis
iniectis illam manibus diuellere temptat
     quae redit excussis ad solitum cuneis
fortiter astrictis manibus reuocata milonis
     horrendis epulum praebuit esse feris




 de cupiditate uitae
aquilius pulcram potuit consciscere mortem
     qui seruire magis turpiter appeciit
ponticus hunc superans caepit pugnando tirannus
     infestus semper romuleis ducibus
tercio iam consul pompeio iudice carbo
     supplicio ductus trinacriam fuerat
militibus spatium poscit donec leuet aluum
     tantus amor uitae labilis huic inerat
protrahit usque moras lictor turpi residentis
     ceruicem resecat has breuiando loco
at brutus uitae momentum mox rapiendae
     emit probrosi dedecoris pretio
furius hunc caepit constanter subdere iussit
     ceruicem uiso subtrahit hanc gladio
utitur et timidis feriendus mox ita uerbis
     iam dabo si uiuam da modicum spatii
humanam xerxes deplorat conditionem
     annis quod multis uiuere nemo queat
fertur pro tota lacrimas fudisse iuuenta
     dum deflet pro se totius hic asiae




 qui insolita sint usi pure
nil animo dabat humano fidei masinissa
     qui sibi custodes fecerat esse canes
copia natorum praestat locuples neque regnum
     degere securum sed neque mancipia
torquet alexandrum metus hinc amor inde tirannum
     coniugis hic thebes arsit amore graui
cuius concubitum quotiens petit exitialem
     praecedit stricto barbarus hunc gladio
nec prius audebat lecto committere membra
     scrutatus cura quam foret omnimoda
pelice quae lesa iusto commota dolore
     illum mortificat foederis ulta thorum
quinquies octonis princeps dionisius annis
     extitit infestum perpeciendo metum
denique summotis a se uiolenter amicis
     uallat se seruis robore praeualidis
legit et asseculas de barbarie sibi seua
     ambibant armis eius et hii latera
tonsoresque timens natas tondere docebat
     nulla totondit eum mox ut adulta fuit
namque nucum resecat feruente putamine barbam
     dicunt iuglandes nomine quas latio
binas uxores habuit nec credidit illis
     ni perscrutatis uestibus interius
tanquam castra suum fossa ualloque cubiclum
     muniit ex lignis ponte superposito
militis excubias statuens foris obserat intus
     ingressus duris uectibus ipse fores




 de similitudine formae
uiuius ingenuus pompei fuerant tibi magne
     et libertinus publicius similes
pro quibus ipse salutari per saepe stupebas
     qui uenerabantur crebro tuo merito
fortuito nec ludibrio pater hoc fuit exors
     extitit ille coco consimilis proprio
belli potens animoque ferox cognomine turpi
     dicitur a toto menogenes populo
scipio corneli cognomina plurima clara
     nobilitasque foret cum tibi praecipua
serapion tota cognomine diceris urbe
     ille macellarii fungitur offitio
nec morum probitas generis nec munit honestas
     subiaceas tanto quominus obprobrio
menogenes consul uulgo messala uocatur
     histrio cui similis ille fuit fatie
curio burbulei censetur nomine mimi
     motus corporeus par quod utrique fuit
curia sublimes uita natu generosos
     protulit hos habuit scena quibus similes
anthioco regi uerbis et corpore stirpis
     regalis fuerat arthemius similis
laodice sceleris quem causa dissimulandi
     anthioco caeso muneribus redimit
collocat hunc strato quasi rex egrotet in alto
     conuocat et proceres rex ait en moritur
eiulat et sparsis bachatur iniqua capillis
     quae dicat furem uerba dolosa docet
en morior dixit uestrae commendo fidei
     natos uxorem regnaque laodicen
praetor siciliae monstris proconsul amicae
     a quodam quaerit cur sibi sit similis
nam pater has inquit numquam meus attigit horas
     intulit urbano protinus ille ioco
at crebro uestram meus hinc perrexit ad urbem
     proconsul risit miliciaeque globi
qui pro similitudine plebem deceperunt
uultus ob grandem gracho genitum paritatem
     plebem mentitus decipit aequitius
natus piceni uehementis sedicionis
     anceps romano causa fuit populo
herofilus marium tibi silla ferox inimicum
     dum sibi iactat auum plebs cito credit ei
admittit propriis romanos caesar in hortis
     uires pompei contudit ut iuuenis
herofilus multis circumdatus ecce ministris
     purpureus profert uerba salutis ei
caesar quisnam sit de stipatoribus audit
     horruit ut monstrum moxque ligauit eum
extra quem latios fines facit exiliari
     romam sublato caesare qui rediit
tractat consilium perdat qua morte senatus
     carceris hinc caecis deperit in tenebris
extitit augusti qui se iactare nepotem
     in conuenticulis non ueritus fuerit
mater erat dicens octauia tradidit illa
     ut me nutriret agricolae gabiis
subicit hic natum quem matri misit in urbem
     meque domi retinet dicit et esse suum
interea longa tardatus debilitate
     mater dum uixit adfore non ualui
adsum nunc ciues bona reddite quaeso paterna
     fit grauis hinc motus nam fauet huic populus
audit dum diuus super his ualde stomachatur
     nam diffamatur legitime genitus
affixum remo iubet expirare triremis
     pellacem medio plebe stupente foro
cappadocum regem morti dederas ariathem
     antoni totus nouerat hoc oriens
barbarus eximiae similis sese stabiliri
     affectat uiduo cappadocum solio
fallit et hinc urbes aliquos sociat sibi reges
     quorum praesidio rex fieret ualido
caesar eum caepit cuius praecordia fecit
     carceris in fundo transadigi gladio
